༄༅། །གཡུ་ཐོག་སྙིང་ཐིག་སྐོར་ཕྱོགས་སྒྲིག་བཞུགས། །
གླེགས་བམ་དང་པོ་ཨོཾ ༽རྟགས་ཅན། 1

༄༅། །གཡུ་ཐོག་སྙིང་སྐོར་ལས་པོད་དང་པོ་ཨོ༽རྟགས་ཅན་གྱི་དཀར་ཆག།
ཚན་པ།༠༽ ཐེམ་བྱང་ལ་ལྡེབ།༡ རིང་རྩིས་ལྡེབ།་༡
ཚན་པ།༡༽ རྗེ་བཙུན་གཡུ་ཐོག་ཡོན་ཏན་མགོན་པོ་རྙིང་མའི་རྣམ་པར་ཐར་བ་བཀའ་རྒྱ་མ་གཟི་བརྗིད་རིན་པོ་ཆེའི་གཏེར་མཛོད་ཅེས་བྱ་བར་ལྡེབ། ༢༩༦ རིང་རྩིས་ལྡེབ།་༡
ཚན་པ།༢༽ དུས་གསུམ་གྱི་རྒྱལ་བ་སྲས་བཅས་ཀྱི་མཁྱེན་བརྩེའི་སྤྱི་གཟུགས་མཁས་པ་དང་གྲུབ་པའི་ཕ་རོལ་ཏུ་སོན་པ་རིགས་བརྒྱའི་ཁྱབ་བདག་གཡུ་ཐོག་གསར་མ་ཡོན་ཏན་
མགོན་པོའི་རྣམ་པར་ཐར་བ་ལ་ལྡེབ། ༣༠ རིང་རྩིས་ལྡེབ་༤༩༣

བསྡོམས་ལྡེབ། ༢༧༦

༄༅། །ཏེ ཛོ ར ཏྣ ནི དྷི བྷ ཊྚ རཱ ཀ བེ རོ ཙ རྡྷ ཡ གུ ཎ ནཱ་། པཱུ ར ན སྱ བི མོ ཀྵ ཛྙ མུ དྲྭ ནཱ མ བི ཧ ར ཏི སྨ། །
༄༅། །རྗེ་བཙུན་གཡུ་ཐོག་ཡོན་ཏན་མགོན་པོ་རྙིང་མའི་རྣམ་པར་ཐར་པ་བཀའ་རྒྱ་མ་གཟི་བརྗིད་རིན་པོ་ཆེའི་གཏེར་མཛོད་ཅེས་བྱ་བ་བཞུགས་སོ། །

༄༅། །བླ་མ་ཡི་དམ་མཁའ་འགྲོ་དང་། །སངས་རྒྱས་ཆོས་དང་དགེ་འདུན་ཏེ། །དྲང་སྲོང་ལྷ་མོ་བཀའ་སྡོད་བཅས། །མཆོད་འོས་རྣམས་ལ་
ཕྱག་འཚལ་ལོ། །རྒྱ་གར་རྒྱ་ནག་ལི་ཡུལ་དང༌། བོད་དང་ཁ་ཆེ་སོག་པོ་དང་། །ཁྲོམ་དང་ཏ་ཟིག་གར་ལོག་དང་། །དོལ་པོ་གྲུ་གུ་ལ་སོགས་
པའི༑ །སྨན་པ་རྣམས་ལ་ཕྱག་འཚལ་ལོ། །འགྲོ་བའི་ནད་གསོ་སྨན་པའི་མཆོག །གསོ་རིག་བསྟན་ལ་འཇུག་བྱེད་པའི། །ནད་ཀྱི་ཟུག་རྔུ་དྲུང་
དབྱུང་བའི། །སྐྱེས་མཆོག་རྣམས་ལ་ཕྱག་འཚལ་ལོ། །དེ་ཡང་མཁས་ཤིང་གྲུབ་པའི་དབང་ཕྱུག་སྨན་པའི་རྒྱལ་པོ་གཡུ་ཐོག་ཡོན་ཏན་མགོན་པོ་

༄༅། །ཞེས་ས་གསུམ་གྱི་འགྲོ་བ་རྣམས་ཀྱི་མ་འདྲིས་པའི་མཛའ་བཤེས་ཆེན་པོ་འདི་ཉིད་ཀྱི་གདུང་རབས་བོད་ཟལ་མོ་གངས་ཀྱི་ར་བ་འདིར་བྱུང་
བ་ནི་འདི་སྐད་ཐོས་ཏེ། །དུང་གི་ཐོར་ཅོག་བློ་གྲོས་ཆེན་པོ་དང༌། །བློ་གྲོས་མཚུངས་མེད་བློ་གྲོས་རབ་གསལ་དང༌། །བློ་གྲོས་རྒྱལ་མཛོད་བློ་
གྲོས་བཤེས་གཉེན་ཏེ། བོད་ཡུལ་མུན་པའི་གསལ་བྱེད་དྲུག་ལ་འདུད། ཅེས་དང་། དེའི་རྗེས་སུ། འདྲེ་རྗེ་བཛྲ་ཁྱུང་པོ་རྡོ་རྗེ་དང༌། །འགྲན་
ཟླ་བྲལ་བ་ཡོན་ཏན་མགོན་པོ་དང༌། །མཁས་པ་འབུམ་སེང་སྲ་ལུ་གཡུ་ཐོག་རྙིང་། །ཞེས་དང་། དེའི་བརྒྱུད་འཛིན་ནི། ཇོ་སྲས་དཔལ་དང༌

བྱམས་པ་ཐུགས་རྗེ་དཔལ། །དཀོན་ཅོག་བདེ་ལེགས་བྱམས་པ་བདེ་ལེགས་ཏེ། །བསྟན་འཛིན་གསོ་བ་རིག་པའི་ཁུར་ཆེན་ཁུར། །གཡུ་ཐོག་རྙིང་མའི་བརྒྱུད་འཛིན་འདི་ཡན་
ཡིན༑ །ཞེས་གཡུ་ཐོག་རྙིང་མའི་གདུང་རབས་དེ་དག་ལ་མཁས་ཤིང་གྲུབ་པ་བརྙེས་པ་ཤ་སྟག་བྱོན་པའི་ནང་ནས་ཀྱང་ཆེས་མཆོག་ཏུ་གྱུར་པ་གཡུ་ཐོག་ཡོན་ཏན་མགོན་པོ་ཞེས་
གྲགས་ལ། དེ་ཡང་སྟོད་ལུང་སྐྱིད་སྣ་ཞེས་བྱ་བར་རྒྱ་གར་གྱི་རྒྱལ་པོ་བློ་གྲོས་ཆེན་པོའི་གདུང་བརྒྱུད་དུ་བྱུང་བ་མཁས་པའི་ནང་ནས་མཁས་པར་གྲགས་པ་དེའི་རྣམ་ཐར་འཆད་
པར་བྱེད་པ་ལ། རྣམ་ཐར་ཁུངས་བཙུན་པའི་དགོས་པ་བཤད་པ། རྒྱ་གར་ནས་བོད་དུ་བྱོན་ཚུལ། བོད་ནས་རྒྱ་གར་ལ་བྱོན་ཚུལ། བོད་དུ་གསོ་དཔྱད་ཀྱི་བསྟན་པ་སྤེལ་ཚུལ་
དང་བཞི་ལས། དང་པོ་རྣམ་ཐར་ཁུངས་བཙུན་པའི་དགོས་པ་བཤད་པ་ལ། འཁོར་གྱིས་ཞུས་པ་དང་། དེའི་ལན་གསུངས་པ་གཉིས། དང་པོ་ནི་སྟོད་ལུང་སྐྱིད་སྣ་ཞེས་བྱ་བ་

༄༅། །ན་མཁས་པ་གཡུ་ཐོག་མགོན་པོ་སློབ་མ་ལྔ་བརྒྱ་ཙམ་གྱིས་བསྐོར་ནས། གསོ་དཔྱད་ཀྱི་ཕྲིན་ལས་བསྐྱངས་ཏེ་འགྲོ་བ་ནད་པ་རྣམས་ཀྱི་དོན་དུ་གཉེན་པོ་བཞིའི་སྒོ་ནས་
འགྲོ་དོན་མཛད་ཅིང་བཞུགས་པ་ལས། ལྕགས་ཕོ་ཁྱིའི་ས་ག་ཟླ་བའི་ཚེས་གསུམ་གྱི་ཉིན། གཡུ་ཐོག་འདྲེ་རྗེ་བཛྲ་ཆོས་ཀྱི་རྒྱལ་པོ་ཞེས་བྱ་བའི་མཆོད་པ་བཟུང་བའི་ནུབ་མོ་གཡུ་
ཐོག་མགོན་པོའི་སློབ་མ་ཀོང་པོ་བདེ་རྒྱལ་བྱ་བ་ལ་མངོན་སུམ་དུ་བུད་མེད་མཚར་མོ་སྨན་རྐྱལ་ཐོགས་པ་བརྒྱད་བྱུང་ནས་བུ་ཁྱོད་ཀྱི་མཁས་པ་གཡུ་ཐོག་པའི་རྣམ་ཐར་ཞུས་ཤིག་
ཟེར་མི་སྣང་བར་གྱུར་ཏོ། །དེ་ནས་ཀོང་པོས་མཁས་པ་ཆེན་པོ་གཡུ་ཐོག་ཡོན་ཏན་མགོན་པོའི་དྲུང་དུ་བྱོན་ནས། མཁས་པ་ཆེན་པོ་བདག་ལ་བུད་མེད་མཚར་མོ་བརྒྱད་ཀྱིས་
མངོན་སུམ་དུ་ཁྱེད་ཀྱི་རྣམ་ཐར་ཞུས་ཤིག་ཟེར་མི་སྣང་བར་སོང་། ཁྱེད་ཀྱི་རྣམ་ཐར་གསུང་དུ་གསོལ་ཞུས་པས། མཁས་པ་ཆེན་པོའི་ཞལ་ནས། ང་སྔོན་འཚོ་བྱེད་གཞོན་ནུ་

འཇིགས་མེད་གྲགས་པར་གྱུར་པའི་ཚེ་ང་རང་གི་རྣམ་ཐར་བཤད་ཚར། ད་མི་རྒན་ནད་པའི་དོན་བྱེད་དུ་ཆུག་གསུངས་མ་གནང་། ཡང་ལྕགས་ཕོ་ཁྱི་ལོའི་ཆུ་སྟོད་ཟླ་བའི་ཚེས་
བཅོ་ལྔ་ལ་དཔོན་སློབ་རྣམས་ཀྱིས་བདུད་རྩི་སྨན་སྒྲུབ་ཀྱི་དབང་དང༌། ནོར་སྲུང་བརྒྱད་ཀྱི་དབང་དང༌། ལྷ་མོ་དྲང་སྲོང་རྣམས་ཀྱི་བྱིན་རླབས་སྒྲུབ་ཐབས་མཛད་པས། དེའི་
ནུབ་ཀོང་པོའི་རྨི་ལམ་དུ། མི་དཀར་པོ་གསུམ་གྱིས་ཁྲིད་ནས་ལྟ་ན་སྡུག་ཏུ་སླེབས་སོང་བས། མི་གསུམ་པོ་ན་རེ། འདི་ཕྱི་ལྟར་གྱི་གྲོང་ཁྱེར་ལྟ་ན་སྡུག་དེ་ཡིན། འདི་ལ་
གཞིགས་པ་ཆུག་ཅིག །ནང་ལྟར་གྱི་གྲོང་ཁྱེར་རང་གི་ལུས་ལ་ཚང་བས་མཁས་པ་ཆེན་པོ་ལ་ཞུས་ཟེར་མི་སྣང་བར་སོང་ངོ༌། །དེར་གྲོང་ཁྱེར་དེའི་སྒོར་ཕྱིན་པས། གྲོང་ཁྱེར་
དེའི་སྒོ་བཞི་ན་རྒྱལ་ཆེན་སྡེ་བཞི་འདུག་པས། ཤར་ཕྱོགས་ཡུལ་འཁོར་སྲུང་ལ་གནང་བ་ཞུས་ནས་ཕྱིན་པས། ནང་སྒོ་ན་དཔལ་རྟ་མགྲིན་བཞུགས་འདུག་པ་ལ་ཡང་གནང་བ་

༄༅། །ཞུས་ཕྱིན་པས། གྲོང་ཁྱེར་གཞལ་མེད་ཁང་སྒོ་བཞི་པ། རྒྱན་རྟ་བབ་རྩིག་པ་རིམ་པ་ལྔ་དང་ལྡན་པ། མདའ་ཡབ་པུ་ཤུ་དྲ་བ་དང་དྲ་བ་ཕྱེད་པ་འཕྱང་བ། སྨན་གྱི་
ཁང་པ་དང་། སྡོང་པོ་དང༌། རྒྱན་དང་། མཚོ་དང་། རྫིང་དང༌། ལྟེང་ཀ་དང་། འབབ་ཆུ་དང༌། ཡན་ལག་བརྒྱད་དང་ལྡན་པའི་ཆུ། རྨ་བྱ། ཤང་ཤང་། ནེ་ཙོ། ངང་
པ་ལ་སོགས་པའི་ཆུ་བྱ་སྣ་ཚོགས་པ་དང་། གླང་པོ་དང་དོམ་ལ་སོགས་པའི་སེམས་ཅན་རྣམས་ཀྱང་ཁྲོ་བ་མེད་པ་བྱང་ཆུབ་ཀྱི་སེམས་དང་ལྡན་པ་ཡིད་དུ་འོང་བ་དྲི་ཞིམ་པ་ནད་
ཐམས་ཅད་སེལ་ནུས་པ་ཅིག་འདུག གཞལ་ཡས་ཁང་དེ་རྒྱ་ཁྱོན་ཆེ་བ། ཕྱི་ནང་གསལ་བ། རིན་པོ་ཆེ་ལས་གྲུབ་པའི་ཀ་བ་ཁྲི་དྲུག་སྟོང་། གདུང་རྒྱུག་ཐམས་ཅད་རཏྣའི་
རང་བཞིན། རིན་པོ་ཆེ་དང་ནོར་བུ་གཙོ་ཕལ་རྣམ་པ་སྣ་ཚོགས་ཀྱིས་སྤྲས་པ། ཀུན་གྱིས་སྤྱོད་ཡུལ་མ་ཡིན་པ། ཐེག་པ་ཆེན་པོའི་རིགས་སད་པའི་སྤྱོད་ཡུལ་ཡིན་པར་ངེས་

པས༑ གཞལ་ཡས་ཁང་དེའི་དབུས་ན་ནོར་བུ་བཻ་ཌཱུཪྻའི་གདན་ལ་སྟོན་པ་སྨན་པའི་རྒྱལ་པོ་བཞུགས་འདུག དེའི་གཡས་ན་དྲང་སྲོང་ཆེན་པོ་རྒྱུན་ཤེས་ཀྱི་བུས་གཙོ་མཛད་རྒྱ་
གར་འཕགས་པའི་སྨན་པ་དྲང་སྲོང་རྣམས་བཞུགས་འདུག དེའི་གཡོན་ན་འདྲེ་རྗེ་མཁས་པ་རྒྱ་གར་བཛྲ་གྱིས་གཙོ་མཛད་པའི་བོད་ཡུལ་སྤྲུལ་པའི་སྨན་པ་དྲང་སྲོང་རྣམས་
བཞུགས་འདུག གདོང་གྲལ་གཡས་ཀྱི་འགོ་ན་རྒྱ་ནག་སྟོང་གསུམ་གང་བ་ལ་སོགས་པ་ཕྱོགས་རིགས་ཀྱི་སྨན་པ་རྣམས་བཞུགས་འདུག གདོང་གྲལ་གཡོན་གྱི་འགོ་ན་སྐྱེས་བུ་
མེ་ལྷ་ལ་སོགས་པའི་རྒྱ་བོད་འདྲེས་པའི་སྨན་པ་རྣམས་བཞུགས་འདུག དྲང་སྲོང་གསུམ་གྱི་སྨན་གྱི་རིལ་བུ་སྒྲིལ་གྱིན་འདུག ལྷ་མོ་བརྒྱད་ཀྱིས་སྨན་གྱི་མཆོད་པ་འབུལ་གྱིན་
འདུག གཞན་ཡང་སྨན་པའི་ཆ་བྱད་ཅན་དཔག་ཏུ་མེད་པས་སྨན་གྱི་ལས་བྱེད་ཀྱིན་འདུག དེ་ནས་ང་སྡོད་ས་མ་རྙེད་པར། སྒོ་རྒྱབ་ཅིག་ན་ལངས་ནས་ཡོད་པས། བུད་མེད་

༄༅། །དཀར་མོ་སྨན་རྐྱལ་ཐོགས་པ་བརྒྱད་ན་རེ། བུ་ཁྱེད་གང་ལ་ཡོང་ཟེར། ངས་སྨན་གྱི་གྲོང་ཁྱེར་ལྟ་ན་སྡུག་བལྟ་བ་ལ་ཡོང་། སྡོད་ས་མ་རྙེད་པར་འདིར་བསྡད་པ་ཡིན་
བྱས་པས། ཁོང་གསུམ་མགྲིན་གཅིག་ཏུ་བསྡེབས་ནས་འདི་སྐད་དོ། སློབ་དཔོན་དག་ལ་གཤེ་སྐུར་བཏབ། །རྒྱུད་དོན་མན་ངག་དོན་མ་ལོངས། །ནད་པ་མི་སེམས་ཟས་ནོར་
སེམས༑ །བྱང་སེམས་མི་སྒོམ་ཁ་དྲག་སྒོམ། །ནག་ཆང་གླུ་གར་རྒྱན་ལ་དགའ། །གསོ་ཡུལ་ནད་ལ་ཕོ་ཚོད་འདེབས། །སྡིག་པ་སྒྲུབ་ཅིང་དགེ་བ་སྤོང་། །ཐེག་དམན་ཉན་
རང་ཆོས་ལ་བརྩོན། །ཐེག་ཆེན་ཆོས་ལ་སྐུར་འདེབས་བྱེད། །འདི་ནི་སྤྲུལ་པའི་གནས་ཡིན་པས། །གདུལ་བྱ་སྐལ་དམན་བགྲོད་མི་ནུས། །འདི་རུ་མ་སྡོད་ཕར་ལ་སོང་། །
ཟེར་སྒོ་ཕྱིར་བཏོན་བྱུང་བས། བདག་གི་བསམ་པ་ལ་མི་ཡུལ་དུ་བསོད་ནམས་བསགས། སྙིང་པོ་དོན་གྱི་མན་ངག་ལ་སྦྱངས། ནད་པའི་བྱ་བ་དོན་དུ་གཉེར། སློབ་དཔོན་ཅི་

གསུངས་ལ་ཚད་མར་བཟུང་བ་རྣམས་འདི་ལྟ་བུའི་སྤྲུལ་པའི་གནས་ན་འདུག་སྟེ། བདག་ལྟ་བུ་བསོད་ནམས་དམན་པས་སྤྲུལ་པའི་གནས་འདི་ལྟ་བུར་བགྲོད་པའི་སྐབས་མ་
མཆིས༑ ང་སྨན་པའི་རྒྱལ་པོ་དྲང་སྲོང་རིག་འཛིན་བརྒྱུད་པ་དང་བཅས་པས་ཐུགས་རྗེས་གཟུང་ཞེས་བརྗོད་ནས། སྨན་གྱི་ཁང་པ་ཤིན་ཏུ་མཐོ་བ་ཞིག་འདུག་པའི་སྟེང་ནས་
མཆོངས་གྲབས་བྱས་པས་མི་དཀར་པོ་སྨན་རྐྱལ་ཐོགས་པ་ཅིག་གིས་བཟུང་ནས། རིགས་ཀྱི་བུ་ཁྱོད་དེ་འདྲ་མ་བྱེད། འདི་ནི་སྤྲུལ་པའི་ནང་ནས་མཆོག་གི་སྤྲུལ་པའི་གནས་ཡིན་
པས༑ བདེ་སྡུག་གི་ཐ་སྙད་མེད། གཟུང་འཛིན་གྱི་དྲི་མ་མེད། ཁྱེད་ཅི་ཉེས་ཟེར་བ་ལ། སྔར་གྱི་ལོ་རྒྱུས་རྣམས་བཤད་པས། ཁོ་ན་རེ། ཧ་ཧ་མཆོག་གི་གནས་བགྲོད་པ་ལ་
སུ་ཐོབ་ཐོབ་ཀྱིས་མི་བགྲོད། སྨན་བླ་དྲང་སྲོང་རྣམས་ལ་ཡུས་དུམ་རེ་དགོས། གསོལ་བ་བཏབ་བམ། སྨན་ལ་བཅོས་མས་སྦྱར་རམ། ནད་པས་ཟློག་སྒྲུབ་བཟོད་དམ།

༄༅། །དམ་ཚིག་མ་ཉམས་སམ་ཟེར་བྱུང་བས། བདག་རང་གནོད་ཆེས་པས་འཇིགས་དྲག་ནས་དུམ་གཅིག་བརྒྱལ་བའི་མོད་ལ། ཁོ་ན་རེ། བུ་ངན་པ་ཁྱེད་སུ་ལ་དད་ཟེར་
བྱུང་པས། བདག་སྨན་པའི་རྒྱལ་པོ་འཁོར་དང་བཅས་པ་ལ་དད་བྱས་པས། འོ་ན་གནང་བ་ཞུས་ཡོང་གི་ཟེར་སོང་བས་། ཁོང་ཞལ་འཛུམ་བག་དང་བཅས་ནས་ད་ཤོག་གནང་
བ་ཐོབ་ཡོད་ཟེར། དེ་ནས་ཁོང་དང་བསྡེབས་ཕྱིན་པས། བདག་སྨན་པའི་རྒྱལ་པོ་དང་ཉེ་བའི་ས་སྟོང་གདན་མེད་པ་ཞིག་ཏུ་བཞག་བྱུང་བའི་མོད་ལ་སྨན་པའི་རྒྱལ་པོའི་སྐུ་དྲུང་
དུ་ནོར་བུ་མེ་ཤེལ་ལས་གྲུབ་པའི་ཁྲི་གཅིག་བཤམ་པ་ལས། སྨན་པའི་རྒྱལ་པོའི་ཆ་བྱད་ཅན་གཅིག་གིས་མཆོད་པ་བཟང་པོ་བཤམས་ནས། ཁྲི་འདིའི་སྟེང་དུ་སུ་འབྱོན་ལགས་
ཞུས་སོང་བས། སྨན་པའི་རྒྱལ་པོའི་ཞལ་ནས། ངའི་གསུང་གི་སྤྲུལ་པ་འཚོ་བྱེད་གཞོན་ནུ་ཡིན། དེའི་སྤྲུལ་པ་གཡུ་ཐོག་ཡོན་ཏན་མགོན་པོ་ཡིན། དེའི་རྣམ་ཐར་ཞུ་བ་པོ་ཀོང་

པོ་བདེ་རྒྱལ་ཡིན་པས། ཁོང་འབྱོན་པས་གདན་དྲོངས་ཤིག་གསུངས་བྱུང་བས། སྨན་པའི་རྒྱལ་པོའི་ཆ་བྱད་ཅན་དེས། བདག་ཁྲི་དེའི་ཁར་བཞག་ནས་སྨན་པའི་རྒྱལ་པོ་ལ་
འདི་སྐད་ཞུ་ཡིན་འདུག མཁས་པ་ཆེན་པོ་དེ་ད་ལྟ་གང་ན་བཞུགས། འགྲོ་དོན་གང་ལ་སྐྱོང་། མཐར་ཐུག་གང་དུ་བྱོན་ཞུ་ཡིན་འདུག སྨན་པའི་རྒྱལ་པོའི་ཞལ་ནས་ད་ལྟ་མི་
ཡུལ་ན་བཞུགས། འགྲོ་དོན་ལྷ་འདྲེ་མི་གསུམ་ལ་བྱེད། མཐར་འདིར་བྱོན་ཏེ་ཁྱེད་རྣམས་ཀྱི་ཚོགས་དཔོན་བྱེད་གསུངས། འོ་ན་མཁས་པ་ཆེན་པོ་དེའི་རྣམ་ཐར་ཞུས་པ་དང་།
བྲིས་པ་དང༌། ཁ་ཏོན་དུ་བྱས་པ་ལ་ཕན་ཡོན་ཅི་འབྱུང་ལགས་ཞུ་ཞུས་པས། རྣམ་ཐར་ཞུ་བ་པོ་འདི་རིགས་འཛིན་གྱི་གྲལ་ལ་འཁོད། བྲི་བ་དང་ཁ་ཏོན་དུ་བྱེད་པ་རྣམས་ཐེག་
པ་ཆེན་པོའི་རིགས་ཅན་དུ་འགྱུར། མོས་པ་བྱས་པས་ནད་གདོན་ལས་གྲོལ། མཚན་ཐོས་པས་དགེ་བ་ལ་བརྩོན་ཞིང་། མི་དགེ་བའི་སྟོབས་འཇོམས་ནུས་གསུང༌། དེ་ནས་

༄༅། །བདག་གི་བསམ་པ་ལ་མཁས་པ་ཆེན་པོའི་རྣམ་ཐར་ཅིག་ཅིས་ཀྱང་རང་ཞུ་དགོས་བསམ་པ་ལ། སྨན་པའི་རྒྱལ་པོའི་ཞལ་ནས། ངའི་གསུང་སྤྲུལ་སྐྱེས་བུ་དེའི་རྣམ་ཐར་
ཞུས་ལ་དད་བརྩོན་བྱས་ན། ཐར་པ་ཆེན་པོའི་གྲོང་མཆོག་ཏུ་སྐར་མདའ་འཕངས་པ་ལྟ་བུར་འཇུག་གསུངས་སོ། །དེ་མ་ཐག་བདག་གཉིད་སད་བྱུང་བས། ཨ་ཙ་མ་ཡོན་ཏན་
དེ་ལྟ་བུ་དང་ལྡན་པའི་མཁས་པ་དེ་ལ་མཉམ་འགྲོགས་དང་། བརྙས་བཅོས་མང་དག་བྱས་པ་ལ་འགྱོད་དྲགས་མཆི་མ་མང་པོ་ཤོར། དེ་ནམ་ལངས་པ་དང་སྔར་བྱས་ཀྱི་ལས་ལ་
བཤགས་པ་འབུལ་བ་དང༌། རྣམ་ཐར་ཞུ་བ་ལ་འགྲོ་དགོས་ཏེ། བདག་རིག་འཛིན་གྱི་གྲལ་ནས་བཏོན་པ་ཡང་མཁས་པ་ཆེན་པོ་སངས་རྒྱས་སུ་མ་མཐོང་བས་ལན་བསམས་
ནས༑ བླ་མ་ལ་གསོལ་བ་དྲག་པོ་ཞིག་བཏབ་པས། སེམས་ལ་སྐྱོ་ཤས་དྲག་པོ་སྐྱེས། མཆི་མ་མང་པོ་ཤོར་སོང་ངོ༌། །དེ་ནས་ནམ་ལངས་པ་དང་མཁས་པ་ཆེན་པོའི་དྲུང་དུ་

ཕྱིན་པས། མཁས་པ་ཆེན་པོས་སློབ་མ་རྣམས་ལ་བཤད་ཉན་མཛད་ཀྱིན་གདའ། བདག་གི་མཆི་མ་མང་པོ་ཤོར་བས། གཡུ་ཐོག་ཆེན་པོའི་ཞལ་ནས། བུ་ཀོང་པོ་ལ་གང་བྱུང་
གསུངས་པས། བདག་ལ་མདང་རྨི་ལམ་འདི་འདྲ་བྱུང་ཞུས་ནས་བཤགས་པ་ཞིག་ཕུལ་བའི་མཐར་ཕྱག་འཚལ་ཞིང་ཞབས་སྤྱི་བོར་བླངས་ནས། མཁས་པ་ཆེན་པོ་ཁྱེད་ཀྱི་
རིགས་རུས་གང་ལགས་འགྲོ་བ་སེམས་ཅན་ལ་ཕན་སེམས་ཅི་མཛད་ལ་སོགས་པའི་རྣམ་ཐར་གསུང་དུ་གསོལ་ཞུས་པས། མཁས་པ་ཆེན་པོའི་ཞལ་ནས། བུ་ཀོང་པོ་ཁྱོད་ཀླད་
པ་མ་ཆུང་། ང་གཡུ་ཐོག་མགོན་པོའི་རྣམ་ཐར་བཤད་རྒྱུ་ཡོད་ཀྱང་ཉན་མཁན་དང་ཡིད་ཆེས་སུས་བྱེད། གང་ཟག་ལོག་ལྟ་ཅན་ལ་སྡིག་གསོག་གི་རྒྱུར་འགྲོ། གོང་མ་ཆོས་ཀྱི་སྤྱན་
ལྡན་རྣམས་ཐུགས་ཁྲེལ་འཇུག ཁྱོད་བསམ་མནོ་མ་ལོག་པར་གྱིས་ལ་འགྲོ་བ་ནད་པའི་དོན་གྱིས། སེམས་ཅན་ལ་སྙིང་རྗེ་བསྒོམ། བླ་མ་ལ་མོས་གུས་ཁ་ཙམ་ཚིག་ཙམ་མ་ཡིན་

༄༅། །པའི་གསོལ་བ་དྲག་པོ་ཐོབ་གསུངས་པས། ཀོང་པོས་ཞུས་པ་བདག་ཀོང་པོའི་རིགས་འདི་རང་གཙིགས་ཆེ། ཞེ་གྱོང་། ཁྱེད་ཀྱིས་རྣམ་ཐར་མི་གནང་ན། བདག་རང་
སྲོག་རང་གི་གཅོད་པ་ལས་འོས་མེད། སྲོག་ལ་ཕངས་པ་ཡང་མེད། ཁྱེད་ཀྱིས་མི་སྲོག་འཚོ་བ་བདེན་ནམ་མི་སྲོག་གཅོད་པ་བདེན་དགོངས་ཡུལ་དུ་བཞུགས་པར་ཞུ། ཚེ་ཕྱི་མ་
ཁྱེད་ཀྱི་རྣམ་ཐར་ཐོས་པར་བྱིན་གྱིས་རློབས་ཟེར། གཡང་ས་ཆེན་པོ་ཞིག་ལ་མཆོངས་གྲབས་བྱས་པས། མཁས་པ་དོན་ཡོད་ལ་སོགས་པའི་སློབ་མ་འགའ་རེས་ཟིན་པས། གཡུ་
ཐོག་ཆེན་པོའི་ཞལ་ནས། བུ་ཀོང་པོ། ང་གཡུ་ཐོག་མགོན་པོའི་རྣམ་ཐར་བཤད་ཀྱིས་ཉོན་ཅིག གཡུ་ཐོག་པ་ལ་གཡུའི་ཐོག་བྱུང་བར་གདའ། ཧ་ཧ་གསུངས་པས། ཀོང་
པོས་རང་སྲོག་རང་གིས་གཅོད་པའི་བསམ་པ་དོར་ཏེ། ཡང་བླ་མའི་ཞབས་ལ་བཏུད་ནས། ཁྱེད་ཀྱི་རྣམ་ཐར་གསུང་དུ་གསོལ། གསུང་དུ་གསོལ། བདག་ལ་སྐྱབས་སུ་གསོལ་

ཞུས་པས། མཁས་པ་ཆེན་པོའི་ཞལ་ནས། བུ་ད་དུང་བསམ་མནོ་ཞིག་ཐོང་། སྤྱིར་བླ་མའི་རྣམ་ཐར་རྫུན་གྱི་རྐྱལ་བ་དང་། ང་རྒྱ་གར་ཆོས་ཀྱི་རྒྱལ་པོའི་བློན་པོ་བློ་གྲོས་ཆེན་པོའི་
བརྒྱུད་པ་འདི་ཡང་རྫུན་ཆེ། རྫུན་བཤད་པ་ལ་ཕན་ཡོན་མེད་པས། བུ་རང་ངའི་མན་ངག་འདི་ལ་ཉོན་གསུངས། མན་ངག་ནོར་བདུན་མ་འདི་གསུངས་སོ། །བུ་ཉོན་ཅིག་ཀོང་
པོ་བདེ་ལེགས་རྒྱལ། །སྤྱིར་ཡང་རྣམ་ཐར་རྫུན་གྱི་རྐྱལ། །གཡུ་ཐོག་པ་ཡང་རྫུན་པོ་ཆེ། །རྫུན་རྐྱལ་གཏིབ་ན་ངོ་རེ་ཚ། །དེ་བས་ནད་པའི་བྱ་བ་སྒྲུབས། །ཁྱོད་དང་པོ་ནད་ལ་བརྟག་
དུས་སུ། །རྩ་ནི་གར་མཁན་གྱི་ལག་པ་འདྲ། །ཁ་དམར་ཐོགས་པ་གཅིག་ཀྱང་མེད། །རྩ་གཏིང་ཤེད་ཆེ་བ་ཚ་བ་ཡིན། །གཏིང་ཤེད་མེད་ན་གྲང་བ་ཡིན། །ཆུ་ནི་འཇའ་ཚོན་གྱི་རི་
མོ་འདྲ། །མིག་གིས་མཐོང་ཡང་བརྟག་ཐབས་དཀའ། །ཀུ་ཡ་མཐུག་ན་ཚ་བ་ཡིན། །ཀུ་ཡ་སྲབ་ན་གྲང་བ་ཡིན། །བུ་གནད་ཀྱི་གདམས་པ་འདི་ལོངས་ལ། །རྫུན་གྱི་རྐྱལ་པ་མ་

༄༅། །གཏིབ་མཛོད། །གསུངས་པས། ཀོང་པོས་ཞུས་པ། བླ་མ་གཡུ་ཐོག་ཆེན་པོ་ཁྱེད་ཀྱི་རྣམ་ཐར་གསུངས་པས་གདམས་ངག་ཞོར་ལ་ཡོང༌། རྣམ་ཐར་གསུང་དུ་གསོལ་ཞེས་
གསོལ་བ་དྲག་པོ་བཏབ་བོ། །གཉིས་པ་དེའི་ལན་གསུངས་པ་ནི། འོ་ན་བུ་ཀོང་པོ་ལ་སོགས་པའི་བུ་སློབ་རྣམས་ཉོན་ཅིག ངས་རྣམ་ཐར་བཤད་པས་ཆོག །སེམས་དགའ་བར་
གྱིས་ལ་ཉོན་ཅིག ངའི་རིགས་ནི་འོད་གསལ་ལྷ་ལས་བབས་པ་ལ་ཇོ་བོ་བ་ནུ་མ་དང༌། ར་ནུ་མ་གཉིས་བྱུང་བ་ལས་བ་ནུ་མའོ། །རུས་པ་ནི་སངས་རྒྱས་དང་གདུང་གཅིག ཆོ་
འབྲང་ནི་མ་ལ་འཇུག་པས་ཆང་འཚོང་མའི་བུ་མོ་སྐྱེས་པའི་ཡིད་འཕྲོག་མའོ། །དེ་ཡང་ཞིབ་ཏུ་བཤད་ན། སྔོན་རྒྱ་གར་འཕགས་པའི་ཡུལ་དུ། ཡུལ་ཆེན་པོ་པདྨའི་གླིང་ཞེས་བྱ་བ་
ཡུལ་གླིང་ཆེན་པོ་ལྔ། ཡུལ་མཚམས་བཞི་སྟེ་དགུ་ཡོད་པ་ལས། དབུས་ན་པདྨའི་སྙིང་པོ། ཤར་ན་པདྨ་འདེབས་པའི་ཡུལ། ལྷོ་ན་པདྨ་སྨིན་པའི་ཡུལ། ནུབ་ན་པདྨ་ལས་བྱེད་

ཀྱི་ཡུལ། བྱང་ན་པདྨ་ལོངས་སྤྱོད་ཀྱི་ཡུལ། བྱང་ཤར་ན་ཨུཏྤལ་འདེབས་པའི་ཡུལ། ཤར་ལྷོ་ན་ཨུཏྤལ་སྨིན་པའི་ཡུལ། ལྷོ་ནུབ་ན་ཨུཏྤལ་བྱེད་ཀྱི་ཡུལ། ནུབ་བྱང་ན་ཨུཏྤལ་
འཛིན་པའི་ཡུལ་ཏེ་ཡུལ་གླིང་ཆེན་པོ་དགུ་ཡོད་དོ། །ཡུལ་གླིང་རེ་རེ་ན་གྲོང་ཁྱེར་ཆེན་པོ་ལྔ་ཁྲི་དྲུག་སྟོང་། དེའི་དབུས་ཀྱི་ཡུལ་གླིང་ཆེན་པོ་པདྨའི་སྙིང་པོ་བྱ་བ་རུ། ལྷའི་བུ་དམ་
པ་ཏོག་དཀར་པོ་ལྷ་ཡུལ་ནས་བབས་ཏེ། མི་ཡུལ་དུ་ཕེབས་པ་ལས། ཡུལ་པདྨའི་སྙིང་པོ་ན་འདོད་འཇོའི་བ་དམར་མོ་ཞིག་ཡོད་པ་ལྷ་བུ་བཞུགས་སར་ཕྱིན་པ། ཕྱུགས་རྫི་མ་
བ་འཚོལ་དུ་ཕྱིན་པས། བ་མོས་མི་གཅིག་ལ་འོ་མ་སྟེར་བ་མཐོང་བས། མི་དེས་བྲམ་ཟེ་མ་ཆོས་ཀྱི་བློ་གྲོས་བྱ་བ་ལ་བཤད་པས། བྲམ་ཟེ་མ་ལྟ་བ་ལ་ཕྱིན་པས། མི་བསོད་
ནམས་དང་གཟི་བརྗིད་ཆེ་བ་སྟོབས་དང་གཟུགས་བཟང་བ་གཅིག་འདུག་གོ། །བྲམ་ཟེ་མས་མི་དེ་ལ་ཁྱེད་གང་ནས་བྱོན་བྱས་པས། མི་དེས་གནམ་ལ་མཛུབ་མོ་བཙུགས་སོ། །

༄༅། །མི་དེ་རང་འོད་ཀྱིས་རང་འཚོ་བ། ཟས་ལ་བདུད་རྩི་ཟ་བ་ཞིག་འདུག་གོ། །མི་དེ་ལ་མཚན་ཇི་སྐད་ཟེར་བྱས་པས། མིང་མ་བཤད་པས། མི་དེའི་མིང་ལ་བྲམ་ཟེ་
མས་ཇོ་བོ་བ་ནུ་ཞེས་བཏགས་སོ། །ཇོ་བོ་དང་བྲམ་ཟེ་མ་དགའ་མགུར་སྤྱད་པས། སྲས་བྲམ་ཟེ་རྡོ་རྗེ་ཐོག་འབེབས་དང༌། བྲམ་ཟེ་ཤེས་རབ་ཀྱི་རལ་གྲི་གཉིས་འཁྲུངས་སོ། །
དེ་ནས་དུས་ནམ་ཞིག་གི་ཚེ་ཇོ་བོས་ན་རེ། ཁྱེད་རང་མ་བུ་གསུམ་ཡང་ལྷ་ཡུལ་དུ་འགྲོ་གསུངས། བྲམ་ཟེས་ཁོ་མོ་ཅག་ལྷ་ཡུལ་ལ་ཕྱིན་ན་ལྷའི་བུ་མོ་རྣམས་ཀྱི་མིག་སེར་བྱེད་
ཞུས་པས། འོ་ན་མི་ཡུལ་དུ་སྡོད། ཞག་བདུན་ནས་བུ་གཉིས་ལ་ནོར་སྐལ་སྐྱེལ་ལ་ཡོང་གསུང་། ལྷའི་རྨུ་ཐག་ལ་འཇུས་ནས་ལྷ་ཡུལ་དུ་ཕེབས་སོ། །ཞག་བདུན་ནས་གསེར་
བུམ་གཉིས་བསྣམས་ནས་མི་ཡུལ་དུ་ཕེབས། སྲས་གཉིས་ལ་གསེར་བུམ་པ་རེ་གནང་ངོ་། །དེ་ནས་རེ་ཞིག་མི་ཡུལ་དུ་སྦས་པའི་ཚུལ་གྱིས་བཞུགས་སོ། །དེ་ནས་ཡང་ལྷ་ཡུལ་

ལ་ཕེབས། ལྷ་དང་མིའི་རྒྱུད་ཐག་ལ་ལྷའི་རྨུ་ཐག་ཡོད་པས་བྲམ་ཟེ་མ་ལ་ཁྱོ་ངན་པ་ཞིག་ཡོད་པས་མིག་སེར་བྱས། རལ་གྲི་བར་སྣང་ལ་དབྱུགས་ནས་བཅད་པས་ཕྱིས་མི་དང་
ལྷའི་རྒྱུད་ཐག་ཆད་པ་ཡིན་ནོ། །དེ་ནས་བྲམ་ཟེ་མས་བྲམ་ཟེའི་བུ་གཉིས་ལ་ཡབ་ཀྱི་གནང་བའི་གསེར་བུམ་པ་རེ་རེ་ནོར་སྐལ་དུ་སྤྲད་དེ། གོང་དུ་བཤད་པའི་ཡུལ་དེ་རྣམས་ཀྱི་
དབུས་ན། ཡུལ་གླིང་ཆེན་པོ་པདྨའི་སྙིང་པོ་ཞེས་བྱ་བ་ན་ཀུན་ཏུ་བཟང་པོའི་རྣམ་འཕྲུལ་རྒྱལ་པོ་ཨུཏྤ་ལའི་གདོང་ཞེས་བྱ་བ་ཡོད་དོ། །རྒྱལ་པོ་དེ་ལ་བཙུན་མོ་ནི་ལྷའི་དབང་པོ་
བརྒྱ་བྱིན་གྱི་སྲས་མོ་འོད་ཟེར་ཅན་མའི་རྣམ་འཕྲུལ་བློ་གྲོས་བདེ་བྱེད་མ་ཞེས་བྱ་བ་ལ། ཙནྡན་གོ་ཤིར་ཥའི་སྡོང་པོ་ཡལ་ག་དང་ལོ་མ་མེ་ཏོག་འབྲས་བུ་དང་བཅས་པ་དགོས་
འདོད་ཀུན་འབྱུང་བ་ཞིག་ཡོད་དོ། །ཡུལ་གླིང་དེའི་ཤར་ཕྱོགས་ཀྱི་ཡུལ་པདྨ་འདེབས་པ་ཞེས་བྱ་བ་ན་བྲམ་ཟེའི་བུ་ཤེས་རབ་ཀྱི་རལ་གྲི་བྱ་བ་མཆེད་དང་བཅས་པ་ཡོད་པ་ལས།

༄༅། །ཤེས་རབ་ཀྱི་རལ་གྲིའི་ནོར་སྐལ་གསེར་བུམ་པ་གང་ཡོད་པ་ཕུ་བོས་འཕྲོགས། ཕུ་བོ་ལ་ཆེན་ཆུན་གཉིས་ཡོད་པའི་ཆུན་མ་དང་དགའ་མགུར་སྤྱོད། ཆེན་མ་གསེར་
བུམ་པ་གང་པོའི་གཉེར་ལ་བསྐོས་ནས་ནང་རེ་བཞིན་གསེར་བུམ་པ་དང་བཅས་པ་སྲང་ལ་འདེགས་པ་ཞིག་ཡོད་དོ། །དེ་ནས་བྲམ་ཟེའི་བསམ་པ་ལ། ཨ་ཙ་མ་ང་རང་ལ་ཕས་
ཕོག་པའི་གསེར་ཕུ་བོས་ཕྲོགས་སོང་པས། ད་པདྨོའི་ཚལ་གྱི་དགོན་པར་བཙུན་པ་བྱས་ལ་ལན་སློང་དགོས་བསམ་བཙུན་པ་བྱས་སོ། །དགོན་པ་དེར་ནག་ཆང་གིས་འགྲོས་མེད་
ཅིང་༑ དོན་གཉེར་བའི་ཚེ་ཁྲིམས་རོགས་དང་བཅས་འགྲོ་དགོས་པ་ཞིག་ཡོད་པ་ལས། དུས་ནམ་ཞིག་གི་ཚེ་བྲམ་ཟེ་ཁྲིམས་རོགས་དང་བཅས་དོན་གཉེར་བ་ལ་ཕྱིན་པས།
ལམ་བར་ཞིག་ཏུ་བུད་མེད་མཛེས་ཤིང་ཡིད་དུ་འོང་བ་ཞིག་དང་འཕྲད་པ་ལས། བྲམ་ཟེ་ཡིད་འགྱུས་ཏེ་བུད་མེད་མཛེས་མ་འདི་ལྟ་བུ་ཆུང་མར་ཆོད་ན་དགའ་སྟེ་བསམ། བཟང་

མོ་ཁྱོད་གང་འདོད་བྱས་པས། བདག་ཆང་འཚོང་མའི་བུ་མོ་སྐྱེས་པའི་ཡིད་འཕྲོག་མ་བྱ་བ་ཡིན་ཏེ། ཆང་ཉོ་མཁན་འདོད་བྱས་པས། བྲམ་ཟེས་ང་ལ་ཕུ་བོའི་ལག་ན་གསེར་
བུམ་པ་གང་ཡོད། ཕྱིས་སུ་རིན་ལ་གསེར་འཇལ་བས་ཆང་འཚོང་ངམ་བྱས་པས་རུང་ཟེར་བས། ཡིད་འཕྲོག་མའི་རྗེས་ལ་ཕྱིན་ནོ། །རྒྱ་གར་ན་ཆང་འཚོང་མ་ལ་ཁང་པ་སྟེང་
ཁང་སློངས་མེད་པས། འོག་ཁང་ཡངས་ལ་རྒྱ་ཆེ་བ་འོག་དོང་དང་བཅས་པ་ཅིག་འདུག་པའི་ནང་དུ་ཕྱིན་ནས་སྨྱོ་ཆུ་ལ་རོལ་ལོ། །བྲམ་ཟེའི་བསམ་པ་ལ་ཡིད་འཕྲོག་མ་གང་དུ་
ཉལ་ལམ་ང་དགའ་མགུར་སྤྱོད་པ་ལ་འགྲོ་དགོས་བསམ་པ་ཡོད་པའི་ཚེ། ཡིད་འཕྲོག་མས་ཁྲིམས་རོགས་པ་ཁང་པའི་སྦུགས་ཐག་རིང་བ་ཞིག་ཏུ་བསྙལ་ཏེ། བྲམ་ཟེ་སྦུགས་
གཞན་ཞིག་ཏུ་བསྙལ། ཡིད་འཕྲོག་མ་རང་ཐབ་ཁའི་རྩར་ཉལ་སོང་ངོ༌། །དེ་ནས་བྲམ་ཟེས་ཁྲིམས་རོགས་པ་གཉིད་དུ་སོང་བ་ཙམ་ནས་ཡིད་འཕྲོག་མའི་རྩར་ཕྱིན་ནས་འདི་སྐད་

༄༅། །སྨྲས་པ། ཡིད་འོང་ཡིད་མཛེས་ཡིད་འཕྲོག་མ། །ཤེས་རབ་ཆེ་ཞིང་བློ་གྲོས་ཆེ། །གཞོན་ཤ་ལྡན་ཞིང་མེ་དྲོད་ལྡན། །པད་ཞལ་དམ་ཞིང་འགྲོ་བདེ་མྱུར། །དགའ་
བདེ་འཕེལ་ཞིང་དགའ་བྱེད་གྲོགས། །བདག་དོན་རེ་བ་ཁྱོད་ཀྱིས་སྐོངས། །བྱས་པས། ཡིད་འཕྲོག་མ་ན་རེ། དགའ་བ་དགའ་བྱེད་འཕེལ་ལགས་ཀྱང་། །རྒྱལ་པོའི་ཆད་
པས་བདག་འཇིགས་ཤིང་། །མི་ཁ་གླེང་གཞི་སེམས་ལ་གཟན། །ཁ་ཅང་ཅན་ལ་ཅི་བྱར་ཡོད། །ཆད་དོན་དམ་བཅའ་མ་བླངས་པར། །དོན་མེད་འཇུག་པ་སྨྱོན་མའི་
ལུགས༑ །ཞེས་ཡིད་འཕྲོག་མས་སྨྲས་པས། ཡང་བྲམ་ཟེས་སྨྲས་པ། གཞོན་ཤ་ལྡན་ཞིང་རྣམ་དཔྱོད་ལྡན། །མཚར་སྡུག་མཛེས་པའི་བུ་མོ་ལ། །ཞེ་སྡང་བྲལ་བའི་བྱམས་
པས་སྐྱོངས། །བློ་ཡི་གཟིང་རོགས་མི་བྱེད་པར། །གཅིག་བློ་གཅིག་གིས་བསྲོ་བར་བྱ། །བྱས་པས། མོ་ན་རེ། བློ་གྲོས་ལྡན་པའི་བྲམ་ཟེའི་བུ། །ཡིད་འོང་སྐྱེས་པའི་ཡིད་

འཕྲོག་གི །གང་བསམ་ལས་འདི་ཁྱེད་སྒྲུབ་ན། །བདག་ལུས་ཁྱེད་ལ་དབུལ་བར་བགྱི། །ཞེས་སྨྲས་ནས་དགའ་མགུར་སྤྱད་དོ། །དེ་ནས་བྲམ་ཟེས་ཡིད་འཕྲོག་མ་ལ་སྨྲས་
པ༑ ང་ལ་གསེར་བུམ་པ་གང་ཡོད་པ་ཕུ་བོས་ཕྲོགས་ནས་ཆེན་མ་གཉེར་ལ་བསྐོས་ཏེ་ནང་རེ་བཞིན་སྲང་ལ་འདེགས་པ་ཞིག་ཡོད་པ་དེ་བརྐུ་བའི་ཐབས་ཅི་ཡོད་བྱས་པས། ཡིད་
འཕྲོག་མ་ན་རེ། ཆེན་མ་གྲོགས་སུ་ཆོད་ལ་སྲང་ཚད་བློང་ཤོག་བྱས་པས། དེ་ནས་བྲམ་ཟེས་ཆེན་མའི་རྩར་ཕྱིན་ནས་ཆེན་མ་གྲོགས་སུ་སྤྱད་སྲང་ཚད་བླང་ཡོང་བས། ཡིད་
འཕྲོག་མ་ན་རེ། གསེར་བླུག་པའི་བུམ་པ་འདྲ་བ་ཞིག་འཆོས་ཤོག་ཟེར། བུམ་པ་འདྲ་བ་ཞིག་ཆེན་མ་ལ་ཡོད་པ་སླངས་པས་བྱིན་དེ་ཡིད་འཕྲོག་མ་ལ་སྤྲད་པས། དེ་རྒྱ་མཚོའི་
འགྲམ་ནས་ལྕགས་རྡོ་ལོང་ཤོག་ཟེར་ནས་ལྕགས་རྡོ་བླངས་ནས་ཡིད་འཕྲོག་མ་ལ་གཏད་ཚེ། ཡིད་འཕྲོག་མ་ན་རེ། བྲམ་ཟེ་གསེར་ལོང་བྱུང་ཟེར། ལྕགས་རྡོ་བུམ་པའི་ནང་དུ་

༄༅། །བཅུག སྲང་ཚད་ལྟར་གཞལ་ནས་ཁ་ཁྲོ་ཆུས་བསྡམས་ཏེ། བྲམ་ཟེ་ལ་སྤྱད་ནས་གསེར་ཚབ་ཏུ་འདི་ཆུག །གསེར་བུམ་ལོང་། ཆེན་མ་ཕུ་བོ་ལ་སློང་ཟེར་ནས།
བྲམ་ཟེ་དང་ཆེན་མ་གྲོས་བྱས་གསེར་ཚབ་བཅུག་གསེར་བུམ་བླངས་ནས། བྲམ་ཟེ་ཕུ་བོའི་གམ་དུ་ཕྱིན་ཏེ། ངའི་གསེར་བུམ་པ་གང་པོའི་ཚབ་ལ་ཆེན་མ་སློངས་བྱས་པས།
རུང་ཟེར་ཆེན་མ་བྱིན་ནོ། །དེ་ནས་ཆེན་མ་དང་གསེར་བུམ་པ་གང་ཡིད་འཕྲོག་མ་ལ་སྤྲད་དེ། བྲམ་ཟེ་དགོན་པར་ལོག་གོ །དེ་ནས་དུས་ནམ་ཞིག་གི་ཚེ་ཡིད་འཕྲོག་མས་ཡུལ་
དང་ཉེ་ཙམ་ཞིག་ཏུ་དགེ་འདུན་མང་པོ་བསྙེན་བཀུར་ལ་གདན་དྲངས་པས། བྲམ་ཟེ་ཡང་ཕྱིན་པས་དགེ་འདུན་རྣམས་ལ་སྤྱི་འབུལ་ལ་གླང་ངུ་འདོད་འཇོ་ཞིག་ཕུལ་ལོ། ། དེ་ནས་
དགེ་འདུན་རྣམས་རང་གནས་སུ་མ་ཕེབས་པར་ཡིད་འཕྲོག་མའི་ཁང་པར་བཞུགས་སོ། །ཡིད་འཕྲོག་མས་དགེ་འདུན་རྣམས་ལ་ཕྱི་དྲོ་ལ་མི་གནོད་པའི་བསྙེན་བཀུར་རོ། །དེ་

ནས་བྲམ་ཟེ་དང་ཡིད་འཕྲོག་མ་དགའ་མགུར་སྤྱད་པས་འཁུན་བུ་རྩིག་སྐད་ཆེས་པ་དགེ་འདུན་རྣམས་ཀྱིས་ཚོར་རོ། །དེ་ནས་ཡིད་འཕྲོག་མ་ན་རེ། ད་དགེ་འདུན་སྤྱིའི་ཁྲིམས་
ཡིན་པས་ང་ཆུ་ལ་སྐྱུར་ཅིང་ཁྱེད་ལ་གནས་དབྱུང་འཕོག་པ་ལས་འོས་མེད། ཁྱེད་རང་དགེ་འདུན་སྤྱི་ལ་གླང་ངུ་སློང་། གླང་ངུ་འདི་ལ་ཞག་རེ་ལ་གསེར་ཁལ་རེ་འཛག་པས།
གསེར་རྣམས་ཚགས་བྱོས། ང་ནམ་སླེབ་པར་གླང་ངུ་ལ་གྲིབ་གསོས་བྱོས་ཁ་དམ་པར་མཛོད་བྱས་པས། བྲམ་ཟེ་ན་རེ། ཁྱོད་ཆུ་ལ་སྐྱུར་ན་འཆི་འམ་ཟེར། ང་མི་འཆི་བར་
མྱུར་དུ་སླེབ་ཡོང་བས་སོ། །དེ་ནས་དགེ་འདུན་རྣམས་ལ་བྲམ་ཟེས་གླང་ངུ་བསླངས་པས་བྱིན་ནོ། །ཡིད་འཕྲོག་མ་སྒམ་དུ་བཅུག་ནས་རྒྱན་གོས་འབྲས་དཀར་ས་ལུ་ལ་སོགས་
པའི་ཆས་གོས་དང་བཅས་རྒྱ་མཚོ་ལ་སྐྱུར་རོ། །བྲམ་ཟེ་དང་ཆེན་མ་གཉིས་ཡིད་འཕྲོག་མའི་ཁང་པར་བསྡད། གླང་ངུ་ལ་གསོལ་བ་བཏབ་པའི་གསེར་རྣམས་ཚགས་བྱས་སོ། །

༄༅། །ཡིད་འཕྲོག་མ་སྒམ་རླུང་གིས་བསྐྱོད་པས་མཚོ་གླིང་ཞིག་ཏུ་ཆགས་སོ། །མཚོ་གླིང་དེ་ན་དྲང་སྲོང་ཆེན་པོ་སྦ་མི་སྦ་བྱ་བ་བདེན་ཚིག་དང་སྨོན་པ་གྲུབ་པ་ཅིག་ཡོད་པ།
རེས་ནགས་དང་རེས་མཚོ་འགྲམ་ལ་ཕེབས་པ་ཅིག་ཡོད་དོ། །ཉིན་གཅིག་མཚོ་འགྲམ་ལ་བྱོན་པས། མཚོའི་འགྲམ་ན་ཤིང་སྒམ་ཆེན་པོ་བར་ཁྲོ་ཆུས་བསྡམས་པ་ཞིག་འདུག་པ་
ཁ་ཕྱེ་སྟེ་བལྟས་པས། སྒམ་གྱི་ནང་ན་བུ་མོ་མཛེས་ཤིང་ལྟ་ན་སྡུག་པ་ཞིག་འདུག་པས། དྲང་སྲོང་ཆེན་པོས་བུ་མོ་ཁྱོད་ག་ནས་ཡིན། སྒམ་དུ་བཅུག་པ་ཅི་ཡིན་གསུངས་པས།
ཡིད་འཕྲོག་མས་སྔར་གྱི་ལོ་རྒྱུས་རྣམས་ཞུས་པས། དྲང་སྲོང་ཆེན་པོའི་ཐུགས་ལ་སྙིང་རྗེ་ལྷང་པ་ཅིག་འཁྲུངས་ཀྱང་། དྲང་སྲོང་གི་དམ་ཚིག་ལ་ཉིན་བུད་མེད་དང་རྡོ་རྒྱང་དང་།
མཚན་མདའ་རྒྱང་ལས་ཉེ་བར་འགྲོ་མི་རུང་བ་ལས། དྲང་སྲོང་གི་དམ་ཚིག་ཤོར་དགོངས་རྩྭའི་སྤྱིལ་པོར་བྱོན་ནོ། །དེ་ནས་དུས་ནམ་ཞིག་གི་ཚེ་མཚོའི་དཀྱིལ་ནས་མི་དཀར་པོ་

དཔྲལ་བའི་དཀྱིལ་ན་ཤེལ་གྱི་མིག་ཡོད་པ་གཅིག་བྱུང་ནས་ཡིད་འཕྲོག་མ་ལ་དགའ་མགུར་སྤྱད་དོ། །ཡིད་འཕྲོག་མས་ཉིད་སུ་བྱ་བ་ལགས་བྱས་པས། ང་ཀླུ་དུང་སྐྱོང་བྱ་བ་
ཡིན༑ ཁྱོད་ངེད་རང་ཀླུ་རྣམས་ཀྱི་བླ་མ་ཡིན་པ་ཀླུ་དཀར་རྒྱལ་དང་མཇལ་བའི་གྲོགས་ངས་བྱའོ། །ཁྱོད་རང་དྲང་སྲོང་ཆེན་པོ་དང་ལུས་འབྲེལ་བར་གྱིས་ལ། བསྲུང་བ་བཟང་
པོ་དང་འཁོར་ལོ་བཟང་པོ་གང་ཡོད་དང་། ཁྱད་པར་ཀླུ་དཀར་རྒྱལ་གྱིས་ཕུལ་བའི་ཙནྡན་དཀར་པོ་འདོམ་དོ་ཡོད་པ་ཞུས། གཞན་ཐབས་རྟེན་འབྲེལ་གང་ཡོད་ཞུས་ཟེར་མི་སྣང་
བར་སོང་ངོ༌། །དེ་ནས་ཡིད་འཕྲོག་མས་འབྲས་ཆང་ལྷའི་བདུད་རྩི་ལྟ་བུ་རོ་མཆོག་བརྒྱ་དང་ལྡན་པ་ཞིག་ཁྱེར་ནས་དྲང་སྲོང་ཆེན་པོས་བཞེས་པའི་རྡེའུ་ལ་ཁ་བཀྲུ་བཏབ་བོ། །
དྲང་སྲོང་གིས་རྡེའུ་གཅིག་ཞལ་དུ་བཞག་པས་རོ་མཆོག་བརྒྱ་དང་ལྡན་པ་ཞིག་བྱུང་བས། རྡེའུ་ཀུན་བཞེས་པས་དྲང་སྲོང་ར་རོ་བར་གྱུར། དེ་ནས་ཡིད་འཕྲོག་མས་ལུས་རྒྱན་

༄༅། །གྱིས་བརྒྱན་ཅིང་འབྲས་ཆང་ལག་ཏུ་ཐོགས་ནས་དྲང་སྲོང་གི་དྲུང་དུ་ཕྱིན་པས། དྲང་སྲོང་གིས་ཡིད་འཕྲོག་མ་ལ་དགའ་མགུར་སྤྱད་དོ། །དེ་ནས་དྲང་སྲོང་ཆེན་པོ་
འབྲས་ཆང་གིས་མྱོས་པ་སངས་པ་དང་སྔར་བྱས་ཀྱི་ལས་རྣམས་ལ་འགྱོད་ཀྱང་བྱ་ས་མ་བྱུང༌། དྲང་སྲོང་གི་ཐུགས་ལ། ད་ངའི་ལྟ་བ་དང་གནས་ལུགས་ཚང་མ་ཤོར་འདུག་དམ་
ཚིག་དང་ཐེག་ཆེན་གྱི་གནས་ལུགས་རྟོགས་པའི་གྲོགས་སུ་འགྲོ་བ་མ་གཏོགས་འགལ་རྐྱེན་དུ་མི་འགྲོ་བར་འདུག ཐེག་དམན་གྱི་བསླབ་བྱ་དང་སྡོམ་པས་འཚང་རྒྱ་བའི་རྒྱུ་རུ་རུང་
ཙམ་དུ་འདུག སངས་རྒྱས་ཐོབ་པར་བྱེད་པའི་དངོས་ཀྱི་ཉེར་ལེན་ནི་དབང་གསུམ་པ་ཁོ་ན་ཡིན། དབང་གསུམ་པའི་མཐིལ་ཐབས་ལམ་ཡིན་པས། ད་བྲམ་ཟེ་ཆེན་པོ་ཡན་
ལག་མདའ་རིང་དང་། ཨ་ཙ་རའི་རྒྱལ་པོ་མཁའ་ལྡིང་ནག་པོ་ལ་ཡང་ཆགས་བྲལ་གྱི་རིག་མ་ཡེ་ཤེས་ཀྱི་མཁའ་འགྲོའི་མཚན་དང་ལྡན་པ་རྒྱལ་ཀུན་སྐྱེད་པའི་མཆོག་ཀུན་ཏུ་བཟང་

མོར་དབུལ་བར་དགོངས་ནས། ཡིད་འཕྲོག་མ་ལ་འདི་སྐད་གསུངས་སོ། །རྒྱལ་བའི་ཡུམ་ཆེན་ཀུན་ཏུ་བཟང་། །ཆགས་བྲལ་རིག་མ་ཤེས་རབ་ལྡན། །བརྗོད་བྲལ་སྟོང་ཉིད་
སྐྱེད་པའི་ལྷ། ཡིད་འཕྲོག་ལྷ་མོའི་ངང་ཚུལ་ཅན། །སྨན་གྱི་ལྷ་མོ་མཆེད་བརྒྱད་ཀྱི། །རྡོ་རྗེའི་གཙོ་མོར་རབ་གྲགས་མ། །བདུད་རྩི་མ་ལ་ཕྱག་འཚལ་ལོ། །ཞེས་གསུངས་
ནས༑ ཞག་བདུན་གྱི་བར་ལ་སྟོང་ཉིད་སྐྱེད་པའི་ཤེས་རབ་མ་མཛད་དོ། །དེ་ནས་ཡིད་འཕྲོག་མས་འདི་སྐད་ཞུས་སོ། །འཇིགས་ཤིང་རྔམ་འཇིགས་ཁྲོ་བོའི་སྐུར་སྟོན་པ། །
གདུག་པ་འདུལ་མཛད་ཕྱག་གཡས་རྡོ་རྗེ་བསྣམས། །ཕྱག་གཡོན་སྦྲུལ་ཞགས་རིན་ཅེན་སྦྲུལ་གྱིས་བརྒྱན། །དཔའ་བོ་ཆེན་པོ་སྟག་གི་ཤམ་ཐབས་ཅན། །ཡེ་ཤེས་མེ་དཔུང་
འབར་བའི་ཀློང་ན་བཞུགས། །བདག་ལ་བྱིན་རླབས་དངོས་གྲུབ་སྩལ་དུ་གསོལ། །ཞེས་གསོལ་བ་བཏབ་པས། དྲང་སྲོང་གི་ཞལ་ནས། ཡིད་འཕྲོག་མ་ཚོགས་འཁོར་ཤོམས་

༄༅། །ཤིག་གསུངས་སོ། །དེ་ནས་ཚོགས་འཁོར་བཤམས་པ་ལས། སྤྲོ་བ་སྐྱེད་ཅིག་གསུངས་ནས། མི་རྒོད་སྲུང་བའི་སྒྲིབ་ཤིང་། རྒྱལ་པོ་བཅིང་བའི་འཁོར་ལོ། །བློན་
པོ་བསྐྲད་པའི་འཁོར་ལོ། །དམག་དཔོན་རེངས་པའི་འཁོར་ལོ། །རྒྱལ་པོ་དབང་སྡུད་ཀྱི་འཁོར་ལོ། བློན་པོ་བཀའ་མནན་གྱི་འཁོར་ལོ། དམངས་ཆམ་འབེབས་ཀྱི་འཁོར་
ལོ༑ སྐྱེས་པ་དཔལ་གྱི་འཁོར་ལོ། བཅིངས་དང་བརྡེག་པའི་འཁོར་ལོ། རྦོད་གཏོང་མནན་པའི་འཁོར་ལོ། སྔགས་དང་རྫས་སྲུང་སྣ་ཚོགས་ཀྱི་འཁོར་ལོ། དབང་དུ་འདུ་
བའི་འཁོར་ལོ། སྐྱེས་པ་ཁྱི་ཁྲིད་ཀྱི་འཁོར་ལོ། ནག་མོ་ཡིད་འགུགས་ཀྱི་འཁོར་ལོ། ཙནྡན་དཀར་པོ་འདོམ་དོ་རྣམས་གནང་ངོ༌། །དེ་ནས་ཡིད་འཕྲོག་མས་དགྲ་བགེགས་
བཅིང་བའི་གདམས་པ་ཞུ་བྱས་པས། དྲང་སྲོང་ཆེན་པོའི་དབུ་སྐྲ་ལས་བཅོས་པའི་ཐག་པ་འདོམ་དགུ་དགུ་ཡོད་པ་གཉིས་དང་། རལ་པ་སྦོམ་ཕྲ་འུ་ལུ་ཙམ་གཉིས་གནང་ནས།

འདི་སྐད་གསུངས་སོ། །འོ་རིགས་ལྡན་གྱི་བུ་མོ་ཡིད་ཆེས་པ་གྱིས་ལ་བྲམ་ཟེ་ཡན་ལག་མདའ་རིང་གི་དྲུང་དུ་སོང་ལ་གདམས་པ་ཞུས་གསུངས། དེ་ནས་ཡིད་འཕྲོག་མས་ཆས་
གོས་རྣམས་སྒམ་དུ་བཅུག ཙནྡན་གྱི་འཁར་བས་ཀོ་སྐྱ་བྱས་ནས་མཚོ་གླིང་ཞིག་ཏུ་ཐོན་པས། བྲམ་ཟེ་ཆེན་པོ་བཙལ་བས་ཤིང་ལོའི་སྤྱིལ་བུ་ཞིག་ན་བྲམ་ཟེ་སྨིན་མ་སྨྲ་ར་སྐྲ་
གསུམ་དམར་པོར་ཡོད་པ། གློ་ལ་རལ་གྲི་བཏགས་པ། ལག་ན་སྤུ་གྲི་ཐོགས་པ་གཅིག་འདུག་གོ །བྲམ་ཟེ་ན་རེ། ཁྱོད་ག་ནས་ཡིན་ཟེར་བས། བདག་དྲང་སྲོང་ཆེན་པོ་སྔ་
མི་སྦ་བའི་དྲུང་ནས་ཡིན་བྱས་ལོ་རྒྱུས་ཞིབ་པར་ཞུས་པས། བྲམ་ཟེ་ན་རེ། ཧ་ཧ། དྲང་སྲོང་དེའི་དྲུང་སོ་སོའི་སྐྱེ་བོ་ཐ་མལ་པས་མི་བགྲོད། ཁྱོད་ལ་བརྟག་དཔྱད་ཅིག་བྱ་
འཚལ་གསུང༌། ཡིད་འཕྲོག་མས་ཁོག་པ་རལ་གྲིས་གཤགས་བྱུང་བས། ཁོག་པའི་ནང་ཐམས་ཅད་སྨན་བླའི ཕོ་བྲང་ཁྲ་ལ་མ་མེ་ཡོད་པའི་ནང་ན། སངས་རྒྱས་སྨན་བླ་རིག་

༄༅། །འཛིན་དྲང་སྲོང་ལྷ་མོ་བརྒྱུད་པར་བཅས་པ། ལྷ་དང་དྲང་སྲོང་ཕྱི་ནང་གི་འཁོར་རྣམས་ལ་ཆོས་གསུང་ཞིང་། སངས་རྒྱས་བྱང་སེམས་ཐམས་ཅད་ཀྱིས་མཆོད་པ་འབུལ་
བ༑ རྒྱལ་ཆེན་སྡེ་བཞི། ཚངས་པ། བརྒྱ་བྱིན། གནོད་སྦྱིན་གྱིས་ལས་བྱེད་དང་བསྒོ་བ་བྱེད་པ་གཟིགས་པས། བྲམ་ཟེ་ཆེན་པོས་འདི་སྐད་གསུངས་སོ། །ཆགས་བྲལ་
ཡིད་འོང་མཛེས་ལྡན་མ། །སངས་རྒྱས་བསྐྱེད་པའི་རྒྱལ་ཡུམ་མཆོག །སྨན་པའི་རྒྱལ་པོའི་ཐུགས་སྤྲུལ་མ། །མདངས་ལྡན་མ་ལ་ཕྱག་འཚལ་ལོ། །གསུངས་ནས་ལས་ཀྱི་
ཕྱག་རྒྱ་མ་མཛད་དོ། །དེ་ནས་ཡིད་འཕྲོག་མས་འབྲས་ཆང་རོ་མཆོག་བརྒྱ་དང་ལྡན་པ་ཀ་པཱ་ལ་གང་མཆོད་པ་ཕུལ་ནས། འདི་སྐད་ཞུས་སོ། །མཚན་དཔེའི་གཟི་བརྗིད་ལྟ་
བས་ཆོག་མི་ཤེས། །མ་རིག་གཅོད་སེལ་རལ་གྲི་པོ་ཏི་འཛིན། །མི་ཤེས་མུན་པ་སེལ་བའི་འོད་ཟེར་ཅན། །བདག་བློ་གོང་འཕེལ་མཁྱེན་བརྩེ་ཡི་དམ་ལྷ། །བདག་ལ་གང་།

འདོད་དངོས་གྲུབ་སྩལ་དུ་གསོལ། །ཞེས་གསོལ་བ་བཏབ་པས། བྲམ་ཟེ་ཆེན་པོའི་ཞལ་ནས། ཡིད་འཕྲོག་མ་ཚོགས་འཁོར་ཤོམས་ལ་གསོལ་བ་ཐོབ་གསུངས། གསོལ་བ་
བཏབ་པས། བྲམ་ཟེ་ཆེན་པོས། ཡིད་འཕྲོག་མ་ལ། གཡུལ་ལས་རྒྱལ་བར་བྱེད་པའི་འཁོར་ལོ། གཡུལ་བསྲུང་བའི་འཁོར་ལོ། གཡུལ་བཟློག་པའི་འཁོར་ལོ། གཡུལ་
བསྐྲད་པའི་འཁོར་ལོ། གཡུལ་དཀྲུག་པའི་འཁོལ་ལོ། ཚ་བ་མེའི་འཁོར་ལོ། གཡོ་བ་རླུང་གི་འཁོར་ལོ། བསྐོར་བ་ཆུའི་འཁོར་ལོ། གཅོད་པ་ལྕགས་ཀྱི་འཁོར་ལོ།
འགུགས་པ་ཤིང་གི་འཁོར་ལོ། བསྲེག་པ་ཧའི་འཁོར་ལོ་རྣམས་གནང་ནས། འདི་སྐད་གསུངས་སོ། །ཡིད་འཕྲོག་མ་ཉོན་ཅིག །ད་ཀླུའི་དུག་བསྲུང་བའི་འཁོར་ལོ་འདི་ལུས་
ལ་ཆོངས་ལ། འོག་ཀླུའི་ཡུལ་ནས་བླ་མ་ཀླུ་དཀར་རྒྱལ་ལ་གདམས་པ་ཞུས་ཤོག་གསུང་། དེ་ནས་ཡིད་འཕྲོག་མས། འཁོར་ལོ་ལ་སོགས་པའི་ཆས་གོས་རྣམས་བྲམ་ཟེ་ཆེན་

༄༅། །པོའི་དྲུང་དུ་བཞག །རྒྱ་མཚོ་ཆེན་པོའི་འགྲམ་དུ་ཕྱིན་ནས་ཀླུ་དུང་སྐྱོང་བོས་པས། དུང་སྐྱོང་ན་རེ། གུར་གུམ་འདིས་ཁྱེད་རང་གི་ལུས་མགོ་མཇུག་མེད་པར་ཁྲུས་
ཤིག ཁྱེད་མི་རྣམས་གྲིབ་ཆེ་བས། ངེད་ཀླུ་ལ་ནད་འོང་ཟེར། དེ་ནས་ཡིད་འཕྲོག་མས་ལུས་ཐམས་ཅད་གུར་གུམ་གྱི་ཆུས་བཀྲུས་ནས། ཀླུ་དུང་སྐྱོང་གི་རྒྱབ་ཏུ་ཁྱེར་ནས་ཀླུའི་
ཡུལ་དུ་སླེབས་པས་ཀླུ་དུང་སྐྱོང་གིས་ཡིད་འཕྲོག་མ་ལ་ནོར་བུ་གཉིས་བྱིན་ནས་ཡིད་འཕྲོག་མ་ལ་འདི་སྐད་ཟེར་རོ། །ཀླུ་དཀར་རྒྱལ་གྱི་སྒོ་པ་ལ་ངའི་སྲིང་མོ་ཡིན་ཏེ་སྔགས་མོ་
དཀར་མོ་ཞིག་ཡོད། དེ་ལ་ནོར་བུ་འདི་ངས་བསྐུར་བ་ཡིན་གྱིས་ལ་ཀླུ་དཀར་རྒྱལ་ལ་མཇལ་སྣ་ཚོལ་ཟེར་བས། དེ་ནས་ཡིད་འཕྲོག་མས་ཀླུའི་ཕོ་བྲང་ཆེན་པོ་ཞིག་གི་སྒོ་དྲུང་དུ་
སླེབ་པས། དེ་ན་ཀླུའི་བུ་མོ་མཛེས་ཤིང་ཡིད་དུ་འོང་བ་མང་པོའི་དབུས་ན་སྔགས་མ་དཀར་མོ་ཞིག་འདུག་པ་དེའི་རྩར་ཕྱིན་པས། ཀླུའི་བུ་མོ་རྣམས་ཀྱིས་ལྟས་པའི་ཚེ། ཡིད་

འཕྲོག་མའི་སྐྱེ་སྒོ་དང་གཟུགས་བྱད་ཤིན་ཏུ་ལེགས་པས་ཀླུའི་བུ་མོ་རྣམས་ཟིལ་གྱིས་མནན་ནས། ཀླུའི་བུ་མོ་རྣམས་ཀྱི་མཛེས་སྡུག་མོག་མོག་པོར་གྱུར། དེའི་ཚེ་ཀླུའི་རྒྱལ་པོ་
ཡིད་འཕྲོག་མ་ལ་ཡིད་ཆགས་པར་གྱུར་ཏོ། །དེའི་ཚེ་ཀླུའི་བུ་མོ་རྣམས་ཀྱིས་མིག་སེར་བྱས་ནས་ཁ་རླངས་ཀྱི་དུག་བཏང་བས་རླངས་པ་ཉིན་ཞག་གཅིག་མ་ཡལ་བ་དུང་སྐྱོང་གིས་
མཐོང་སྟེ། ཡིད་འཕྲོག་མ་ཀླུའི་བུ་མོའི་མིག་སེར་གྱིས་བསད་དམ་བསམ་ནས་ལྟར་ཕྱིན་པས། ཡིད་འཕྲོག་མ་ལ་དུག་གིས་མ་གནོད་པར་མདངས་ཡལ་ལེ་འདུག་གོ །དེ་ནས་
ཀླུའི་བུ་མོ་རྣམས་ངོ་མཚར་བར་གྱུར་ནས་ཀླུ་དཀར་རྒྱལ་ལ་མཇལ་སྣ་ཞུས། དེ་ནས་ཡིད་འཕྲོག་མས་ནོར་བུ་ཕུལ་ནས་འདི་སྐད་ཞུས་སོ། །ཀྱེ་མ། སྐུ་མདོག་དཀར་ལ་འོད་
ཟེར་འབར། །གཟུགས་དང་ལང་ཚོ་ཕུན་སུམ་ཚོགས། །གཞོན་ནུའི་ཚུལ་འཛིན་མཛེས་པའི་སྐུ། །གདམས་ངག་འཁོར་ལོའི་དངོས་གྲུབ་སྩོལ། །ཞུས་པས། ཀླུ་དཀར་རྒྱལ་

༄༅། །གྱི་ཞལ་ནས། མཛེས་ཤིང་ལྟ་སྡུག་ལྷ་མོའི་ངང་ཚུལ་ཅན། །དྲི་ཞིམ་ཡིད་འོང་གུར་གུམ་རྒྱང་ངད་ལྡན། །སྐྱེས་པའི་ཡིད་འཕྲོག་ལྷ་ཀླུ་བུ་མོའི་བདུད། །ཁྱོད་ཀྱི་
དགོངས་པ་གང་ཡོད་བསྐང་བར་བྱ། །གསུངས། གང་བསམ་འགྲུབ་ཅིང་བསམ་པ་རྫོགས་པ་ཡི་འཁོར་ལོ་གནང་ནས། ཡིད་འཕྲོག་བུ་མོ་བསྟེན་པར་བྱ་གསུང་ཕྱག་རྒྱས་
བཏབ་བོ། །དེ་ནས་ཡིད་འཕྲོག་མ་ལ་ཀླུའི་བུ་མོ་རྣམས་ཀྱིས་ནོར་བུ་སྟོང་ཚོ་གཅིག་ཕུལ་ལོ། །དུང་སྐྱོང་གི་ནོར་བུ་ཁྲི་ཚོ་གཅིག་ཕུལ་ནས། སླར་ཡང་བྲམ་ཟེ་ཆེན་པོའི་དྲུང་དུ་
སླེབས་སོ། དེ་ནས་ཡིད་འཕྲོག་མས་བྲམ་ཟེ་ལ་ནོར་བུ་ལྔ་བརྒྱ་ཕུལ་ནས་འདི་སྐད་ཅེས་ཞུས་སོ། །བྲམ་ཟེ་ཆེན་པོ་དགོངས་སུ་གསོལ། །ལས་ངན་བསགས་པས་ལུས་ངན་
བླངས༑ །སྐྱེ་དམན་བུད་མེད་ལུས་སུ་སྐྱེས། །ཉོན་མོངས་དུག་ལྔ་ཤས་ཆེ་བས། །རང་ཉེས་རང་ལ་རང་སྡུག་བྱས། །ཀླུ་ཡི་བུ་མོའི་དུག་རླངས་ཕོག །སྲོག་དང་མ་བྲལ་བླ་

མའི་དྲིན། །ད་དུང་སྐྱོབས་ཤིག་བླ་མ་རྗེ། །ཞུས་པས། བྲམ་ཟེ་ཆེན་པོའི་ཞལ་ནས། འགྲོ་བ་སེམས་ཅན་གཅིག་གི་ཕྱིར་དུ་དགེ་བའི་ལས་བསགས་ན་ངན་སོང་མེད་མོད།
ཁྱད་པར་འགྲོ་བ་ནད་པའི་དོན་དུ་གོམ་པ་གཅིག་དོར་ན་ངན་སོང་མེད་ཅིང་། སྐྱེ་བ་གཅིག་ཐོགས་ཀྱི་སངས་རྒྱས་ཡིན། ཁྱོད་ཀྱི་དཀའ་ལས་བྱས་ཤིང་བསམ་པ་རྣམ་དག་གི་རྟེན་
བྱས་པའི་གྲོགས་རྣམས་དང་ཁྱོད་རང་ལ་དོན་ཆེན་པོ་ཡོད་པ་དང་། ལས་འདི་རྣམས་སྒྲུབ་དགོས་པའི་རྒྱུ་མཚན་ཁྱོད་རང་དྲན་ལས་ཆེ། གསུངས་པས། བདག་མི་དྲན་ལགས་
ཞུས་པས། བྲམ་ཟེ་ཆེན་པོའི་ཞལ་ནས། སང་ཉིན། ཨ་ཙ་རའི་རྒྱལ་པོ་མཁའ་ལྡིང་ནག་པོའི་དྲུང་དུ་ང་དང་དྲང་སྲོང་ཆེན་པོ་སྦ་མི་སྦ་ཚོགས་འཁོར་ལ་འབྱོན་པས་དྲང་སྲོང་ཆེན་
པོ་ལ་ཞུས་པས་གང་གི་དོན་གསལ་བར་གནང་ཡོང་། ཁྱོད་རང་དོ་ནུབ་ཨ་ཙ་རའི་དྲུང་དུ་སོང་ལ་གདམས་པ་ཞུས་གསུངས་པས། ཡིད་འཕྲོག་མས་གང་བསམ་འགྲུབ་པའི་

༄༅། །འཁོར་ལོ་བསྐོར་བས་སྐད་ཅིག་དེ་ཉིད་ལ་ཨ་ཙ་རའི་དྲུང་དུ་སླེབས། ཨ་ཙ་རས་སྡིགས་མཛུབ་གཏད་དེ། ཨོཾ་མ་ཎི་པདྨེ་ཧཱུྃ། སྡུག་བསྔལ་གྱིས་གཟིར་ཞིང་སྡིག་
བསོག་པ་འདི་རྣམས་སྙིང་རེ་རྗེ། ཆོས་སྐུ་སྣང་བ་མཐའ་ཡས་མཁྱེན། ཁྱོད་སུ་བྱ་བ་ཡིན་གསུངས་བྱུང་བས། ཡིད་འཕྲོག་མས་སྔར་གྱི་ལོ་རྒྱུས་ཞུས་པས། ཁྱོད་ཀྱི་གཏམ་ལ་
བརྟག་པར་བྱ་གསུངས། ནང་མཆོད་ཀ་པཱ་ལ་གང་གནང་བྱུང་བས་དྲང་སྲོང་ཆེན་པོ་ལ་འབུལ་ལོ། །བྲམ་ཟེ་ཆེན་པོ་ལ་འབུལ་ལོ། །ཨ་ཙ་ར་ཆེན་པོ་ལ་འབུལ་ལོ། །ཀླུ་དཀར་
རྒྱལ་ལ་འབུལ་ལོ་བྱས་ལྷག་མ་མ་ལུས་པར་བཏུང་བས། ཧ་ཧ་གསུངས་དབུ་གཏུམ་སོང་། དེ་ནས་ཡིད་འཕྲོག་མས་ཀ་པཱ་ལ་འབྲས་ཆང་གི་བཀང་ནས་ཞུས་པས། ཀྱེ་དཔལ་
གསུངས་བྱུང་བས། ཡིད་འཕྲོག་མས་མཁའ་འགྲོ་བྱས་པས། འབྲས་ཆང་ཕྱག་ཏུ་བཞེས་ནས་འདི་སྐད་དོ། །རིག་མ་ཆགས་བྲལ་སྟོང་པ་ཡིན། །ཐབས་ཤེས་བྲལ་ན་འཚང་མི་

རྒྱ༑ །དཔེར་ན་ཐལ་མོ་ཡ་མེད་དམ། །གཤོག་མེད་མཁའ་ལ་འཕུར་བ་བཞིན། །སྔོན་གྱི་སྨོན་ལམ་མཐུ་སྟོབས་ཀྱིས། །འགྲོ་བའི་ནད་གསོ་དབུལ་ཕོངས་སེལ། བདུད་རྩི་
སྨན་གྱི་ལྷ་མོ་མཆོག །གཟི་བརྗིད་མ་ལ་ཕྱག་འཚལ་ལོ། །གསུངས། འབྲས་ཆང་བཞེས་ཏེ་ཕྱག་རྒྱར་བསྟེན་ནོ། །དེ་ནས་ཡིད་འཕྲོག་མས་འདི་སྐད་ཞུས། །སྣང་བ་མཐའ་
ཡས་ཐུགས་ཀྱི་སྲས། །ཕྱག་མཚན་པདྨ་ཤེལ་ཕྲེང་འཛིན། །རིགས་དྲུག་ཐུགས་རྗེའི་སྤྱན་གྱིས་གཟིགས། །ཁྱད་པར་ཁ་བ་ཅན་གྱི་ལྷ། །བདག་ལ་ཐུགས་རྗེས་སྐྱབས་སུ་
གསོལ༑ །ཞུས་པས། ཡིད་འཕྲོག་མ་ཚོགས་འཁོར་ཤོམས་ཤིག །འདོད་དོན་སྒྲུབ་བོ་གསུངས། དྲང་སྲོང་གི་དམོད་པ་བཟློག་པའི་འཁོར་ལོ། མུ་སྟེགས་ཀྱི་ངན་སྔགས་
བཟློག་པའི་འཁོར་ལོ། སྨན་གྱི་ས་བོན་ཐེབས་པའི་འཁོར་ལོ། འབྲས་བུ་སྨིན་པའི་འཁོར་ལོ་རྣམས་གནང་ངོ༌། །དེ་ནས་ཨ་ཙ་རས་ལྷོ་ཕྱོགས་སོགས་ཕྱོགས་བཞི་ལ་སྡིགས་

༄༅། །མཛུབ་གཏད་པས། ཕྱོགས་བཞི་ནས་ཤ་ཆང་ལ་སོགས་པའི་ཟས་ཀྱི་བྱེ་བྲག་སྣ་ཚོགས་དང་། སྨན་དང་བདུད་རྩི་ལ་སོགས་པ་བསམ་གྱིས་མི་ཁྱབ་པ་འདུས་བྱུང་
བས༑ ཨ་ཙ་རས་ཚོགས་བྱིན་རླབས་མཛད་པས། བདུད་རྩི་ཁ་དོག་ལྔ་ལྡན་དུ་གྱུར་སོང་ངོ་། །སང་ཉིན་དེ་ཌ་མ་རུའི་སྒྲ་དང་སིལ་ཆོམ་གྱི་སྒྲ་ཆེན་པོ་བྱུང་བས། ཨ་ཙ་རའི་
ཞལ་ནས་ཡིད་འཕྲོག་མ་མཆོད་པ་ཤོམས་ཤིག དྲང་སྲོང་ཆེན་པོ་དང་བྲམ་ཟེ་ཆེན་པོ་འབྱོན་པར་གདའ་གསུང་། ཡིད་འཕྲོག་མས་མཆོད་པ་བཤམས་ནས་གཟིགས་པས་ཁོང་
གཉིས་མཁའ་ལ་བྱ་འཕུར་བ་བཞིན་ཕེབས་བྱུང་། དེ་ནས་ཨ་ཙ་རས་ནོར་བུ་སྣ་ཚོགས་དང་རིན་ཆེན་སྣ་ཚོགས་ཀྱི་ཁྲི་བཤམས་པ་ལ་ཁོང་གསུམ་བཞུགས། ཡིད་འཕྲོག་མས་
ཚོགས་གཡོག་མཆོད་གཡོག་བྱས། ཚོགས་ལ་རོལ་བའི་གྲལ་དུ་ཡིད་འཕྲོག་མས་ཁོང་གསུམ་ལ་འབྲས་ཆང་གི་མཆོད་པ་དང་ནོར་བུ་གང་ཡོད་ཕུལ་ནས་འདི་སྐད་ཞུས་སོ། །

སྙིང་རྗེ་ཆེ་མཆོག་དང་ལྡན་པའི། །སྤྱན་རས་གཟིགས་ལ་ཕྱག་འཚལ་ལོ། །མ་རིག་མུན་སེལ་སྒྲོན་མེའི་མཆོག །འཇམ་པའི་དབྱངས་ལ་ཕྱག་འཚལ་ལོ། །མཐུ་སྟོབས་ཆེན་
པོས་གདུག་པ་འདུལ། །རྡོ་རྗེ་འཛིན་ལ་ཕྱག་འཚལ་ལོ། །བདག་དང་འགྲོ་དྲུག་སེམས་ཅན་རྣམས། །ཐུགས་རྗེའི་སྤྱན་གྱིས་གཟིགས་སུ་གསོལ། །ཁྱད་པར་སྐྱེས་པའི་ཡིད་
འཕྲོག་མ། །ཕྱི་རབས་སེམས་ཅན་དོན་ཕྱིར་དུ། །འགྲོ་དོན་ནུས་པར་བྱིན་གྱིས་རློབས། །ཞེས་གསོལ་བ་བཏབ་པས། དྲང་སྲོང་ཆེན་པོའི་ཞལ་ནས། ཡིད་འཕྲོག་མ་ཁྱོད་
སྔོན་སངས་རྒྱས་གསེར་ཐུབ་ཆེན་པོས་ཡུམ་ཀུན་ཏུ་བཟང་མོར་བྱིན་གྱིས་བརླབས་ནས་དཔལ་ཆེན་ཧེ་རུ་ཀ་ལ་སྤྲད་པའི་ཚེ། ཁྱོད་ལ་རྒྱ་གར་ནག བལ་ཡུལ། ལི་ཡུལ། བོད་
ཡུལ་སོགས་སུ་ཕྱི་རབས་སེམས་ཅན་གྱི་དོན་དུ་སྨན་གྱི་རིགས་སྣ་ཚོགས་ཀྱི་ས་བོན་ཐོབ་ཅིག་ཅེས་བཀའ་བསྒོ་མཛད་ཅིང་། དེ་དག་གི་གྲོགས་ངེད་གསུམ་དང༌། རྒྱལ་པོ་

༄༅། །ཨུཏྤལའི་གདོང་དང་། བཙུན་མོ་བློ་གྲོས་བདེ་བྱེད་མ་དང་། པཎྜི་ཏ་ཁྲུས་ཀྱི་སྡོང་པོ་རྣམས་དང༌། ཁྱད་པར་བློན་པོ་བློ་གྲོས་ཆེན་པོ་དང་། བློན་པོ་གསེར་ཆེན་པོས་
གྲོགས་བྱས་ནས། གླང་ངུ་ཡིད་བཞིན་ནོར་བུས་ལུང་བསྟན་པ་ལྟར། གནས་རྡོ་རྗེ་གདན་ནས་བཟུང་གོང་དུ་སྨོས་པའི་གནས་རྣམས་སུ་སྨན་གྱི་ས་བོན་ཐོབ་ཅེས་ལུང་བསྟན་པ་
དྲན་ནམ་གསུངས་པས། སྔོན་གྱི་སྨོན་ལམ་གྱི་སྟོབས་ཀྱིས་དེ་མ་ཐག་ཏུ་དྲན་པར་གྱུར་ཏོ། །དེ་ནས་ཡིད་འཕྲོག་མས་རིགས་གསུམ་མགོན་པོའི་དྲུང་དུ་སྨོན་ལམ་རླབས་པོ་ཆེ་
བཏབ་ནས། གང་བསམ་འགྲུབ་པའི་འཁོར་ལོ་བསྐོར་བས། སྒམ་ཆས་གོས་དང་བཅས་པ་རང་གནས་སུ་སླེབས་ཏེ། བྲམ་ཟེ་ཤེས་རབ་ཀྱི་རལ་གྲི་དང་འཕྲད་དོ། །དེ་ནས་
བྲམ་ཟེ་ཤེས་རབ་ཀྱི་རལ་གྲི་དགའ་མགུ་ཡི་རངས་ཏེ། འདི་སྐད་ཟེར་རོ། །རབ་མཛེས་ཡིད་འཕྲོག་ལྷ་ཡི་སྲས། །དྲི་ཞིམ་དབྱིབས་ལེགས་ཡིད་འོང་མ། །ལྟ་བའི་གདོང་ལ་

ཆོག་ཤེས་མེད། །སྨན་གྱི་ལྷ་མོའི་སྤྲུལ་པ་ཡིན། །རིག་བྱེད་མ་ལ་ཕྱག་འཚལ་ལོ། །རྒྱ་མཚོའི་ཆུ་ཡིས་མ་འཇིག་ཅིང་། །སྒྱུ་ལུས་ནད་ཀྱིས་མ་བཏབ་པར། །སེམས་མཐུན་
གྲོགས་དང་འཕྲད་པ་འདི། །རྨི་ལམ་ཡིན་ནམ་མངོན་སུམ་ཡིན། །གླང་ངུ་དགོས་འདོད་ཀུན་འབྱུང་ལ། །མཆོད་པ་ཕུལ་ལ་གསོལ་བཏབ་པས། ཞག་ལ་གསེར་ཕྱེ་ཁལ་རེ་
བྱུང་༑ །གསེར་བང་རང་ལ་དམ་འབྱར་ཡོད། །ཅེས་ཟེར་བས། དེ་ནས་ཡིད་འཕྲོག་མས་འདི་སྐད་བྱས་སོ། །བློ་ལྡན་དབང་རྣོ་བྲམ་ཟེའི་རིགས། །ཤེས་རབ་རྣམ་དཔྱོད་
རྩལ་དང་ལྡན། །སྨན་པའི་རྒྱལ་པོའི་སྤྲུལ་པ་སྟེ། །ཡིད་འཕྲོག་ལྷ་མོའི་དཔལ་དུ་ཤར། །ཕྱི་རབས་སེམས་ཅན་དོན་ཆེད་དུ། །ལི་ཡུལ་བལ་ཡུལ་བོད་ཡུལ་དང༌། །རྒྱ་གར་
ཤར་ནུབ་རྒྱ་ནག་སོགས། སྨན་གྱི་ས་བོན་འདེབས་དགོས་པའི། །ལུང་བསྟན་གསེར་ཐུབ་དག་ལས་ཐོས། །ཤར་ཕྱོགས་རྒྱ་མཚོའི་འགྲམ་གྱི་ཡུལ། །ས་བོན་ལེན་ལ་བྲམ་ཟེ་

༄༅། །ཕེབས། །ཞེས་ཟེར་རོ། །དེ་ནས་བྲམ་ཟེ་ལ་གཡུལ་བསྲུང་བ་དང་གཡུལ་བཟློག་པའི་འཁོར་ལོ་བསྐུར་ཏེ་ཤར་ཕྱོགས་རྒྱ་མཚོའི་འགྲམ་དུ་བརྫངས་སོ། །དེ་ནས་བྲམ་
ཟེ་ཤེས་རབ་རལ་གྲིས། ཤར་ཕྱོགས་ཀྱི་རྒྱལ་པོ་པདྨའི་གདོང་གི་དྲུང་དུ་ཕྱིན་ནས། གཡུལ་བསྲུང་བ་དང་བཟློག་པའི་འཁོར་ལོ་ཕུལ་ནས་ཙནྡན་སྦྲུལ་གྱི་སྙིང་པོ་དང༌། སྨན་
སྡོང་སྟོང་རྩ་གཅིག་གི་སྡོང་པོ་བླངས་སོ། །དེ་ནས་བྲམ་ཟེས་ཡིད་འཕྲོག་མ་ལ་འདི་སྐད་བྱས་སོ། །མཛེས་ལྡན་བུ་མོ་ཡིད་འཕྲོག་མ། །དུག་གསུམ་ཟུག་རྔུ་འབྱིན་པའི་སྨན། །
ཙནྡན་སྦྲུལ་གྱི་སྙིང་པོ་དང༌། །སྨན་སྡོང་སྟོང་རྩ་འདི་བཞེས་ལ། །སྨན་གྱི་ས་བོན་མྱུར་དུ་ཐོབ། །གསུངས་སོ། །དེ་ནས་བྲམ་ཟེ་དང་ཡིད་འཕྲོག་མའི་བར་དུ་བྲམ་ཟེ་དགའ་
བའི་བློ་གྲོས་བྱ་བ་སྲས་སུ་འཁྲུངས་སོ། །དེ་ནས་ཡིད་འཕྲོག་མས་བྲམ་ཟེ་ལ་འདི་སྐད་བྱས་སོ། །བྲམ་ཟེ་ཁྱོད་ཀྱི་རྒྱ་གར་ཤར་ནུབ་ན་གསེར་སུ་མང་ལྟོས་ཤོག་བྱས་པས།

བྲམ་ཟེས་ཡིད་འཕྲོག་མའི་ངག་ལྟར་བྱས་ནས་ལྟར་ཕྱིན་པས། ནགས་ཚལ་ཅན་གྱི་དགོན་པ་ན་ཕྱུག་པོ་གསེར་མང་པོ་བྱ་བ་འདུག་གོ་བྱས་པས། དེ་ལ་ཡིད་འཕྲོག་མས་སྐྱེས་པ་
དབང་སྡུད་ཀྱི་འཁོར་ལོ་བཙུགས་པས། ཕྱུག་པོ་གསེར་མང་པོ་ཡིད་འཕྲོག་མའི་གམ་དུ་སླེབས་སོ། །གསེར་མང་པོ་ཡིད་འཕྲོག་མ་ལ་ཆགས་ཏེ་བཟའ་མིར་སོང་ངོ། །ཡིད་
འཕྲོག་མས་གང་བསམ་འགྲུབ་པའི་འཁོར་ལོ་བསྐོར་བས། གསེར་མང་པོའི་གསེར་ལ་སོགས་པའི་ཟས་ནོར་ཁང་ཁྱིམ་ལ་སོགས་པ་ཡིད་འཕྲོག་མའི་གམ་དུ་སླེབ་བོ། །དེ་ནས་
ཡིད་འཕྲོག་མས་བྲམ་ཟེ་སྨན་གྱི་ས་བོན་འཚོལ་དུ་བཏང་། གསེར་མང་པོ་གསེར་ཚོལ་དུ་བཏང་བས། ས་བོན་དང་གསེར་མང་པོ་རྙེད་དོ། །དེ་ནས་སྐབས་ཤིག་གི་ཚེ་རྒྱལ་པོ་
ཨུཏྤལའི་གདོང་གི་ཆུང་མ་བློ་གྲོས་བདེ་བྱེད་མའི་སྲས་མཛེས་ལྡན་ལ་མི་གཙང་བ་ཕོག་ནས་བཙུན་མོ་ཡུམ་སྲས་བཅས་ཁྲུས་ཀྱི་རྫིང་བུར་ཁྲུས་ལ་བྱོན་པས། བཙུན་མོ་ཡུམ་སྲས་

༄༅། །མི་རྒོད་ཀྱིས་ཁྱེར། རྒྱལ་པོ་ཐུགས་ལས་གྱིས་ཤ་མིག་རུས་ལ་ཐིམ་པར་གྱུར་ཏོ། །དེ་ནས་རྒྱལ་པོས་མི་རྒོད་འདུལ་བའི་ཐབས་བྱས་ཀྱང་མི་རྒོད་ལ་གླགས་ཡེ་མ་རྙེད་
དོ༑ །དེའི་ཚེ་ཡིད་འཕྲོག་མས་བྲམ་ཟེ་ཤེས་རབ་རལ་གྲི་ལ་མི་རྒོད་བསྲུང་བའི་འཁོར་ལོ་དང༌། མི་རྒོད་ཁ་འཆིངས། མི་རྒོད་བསྐྲད་པ། མི་རྒོད་ཀྱི་སྒྲིབ་ཤིང་རྣམས་
བཏགས་ཏེ་རྒྱལ་བུ་མཛེས་ལྡན་རྐུར་བཏང་ངོ༌། །དེ་ནས་བྲམ་ཟེ་མི་རྒོད་ཀྱི་ཡུལ་དུ་བྱོན་ནས། བཙུན་མོས་རྒྱལ་བུ་སྒམ་དུ་བཅུག་ནས་མི་རྒོད་དང་འདབ་བསྲེས་ནས་གཉིད་དུ་
སོང་འདུག་པ། བྲམ་ཟེས་སྲས་བརྐུས་པས་བཙུན་མོ་གཉིད་སད་བྱུང་བས། ངའི་བུ་ངའི་བུ་ཟེར་ལག་པ་གཡབ་བྱུང་བ། མི་རྒོད་གཉིད་སད་དེ་མི་རྒོད་ན་རེ། བཙུན་མོ་ལ་
གང་བྱུང་ཟེར་བས། བཙུན་མོ་ན་རེ། ངའི་བུ་ཁྱོད་ཀྱིས་བརྐུས་ཟེར་བས། མི་རྒོད་ན་རེ། ངས་བརྐུས་ན་ཙན་དན་དམར་པོའི་ཕུར་པ་དང་གསེར་གྱི་སྦལ་པ་མི་དབང་ཟེར་

བས༑ བཙུན་མོ་ན་རེ། ཁྱེད་ཀྱི་ཕུར་པ་དང་སྦལ་པས་ངས་གང་བྱེད་ངའི་བུ་དགོས་ཟེར་བས། མི་རྒོད་ན་རེ། ཕུར་པ་དང་སྦལ་པ་མེད་ན་ང་འཆི་ཟེར་བས། བཙུན་མོ་ན་
རེ༑ ངའི་བུ་མི་སྤྲོད་ན་ཁྱོད་ཀྱིས་སྦལ་པ་གསོད་ཟེར་རོ། །མི་རྒོད་ན་རེ། ངའི་སྦལ་པ་ཁྱོད་ཀྱིས་གསོད་མི་ནུས། ངའི་སྦལ་པ་གསོད་ན་ཚེར་མ་ཅན་གྱི་མེ་ལ་པཎྜི་ཏ་ནུས་པ་
ཅན་གྱིས་སྦྱིན་སྲེག་བྱེད་དགོས། ཁྱོད་ཀྱི་བུ་འཚོལ་རོགས་ངས་བྱའོ་ཟེར། མི་རྒོད་ལངས་བྱུང་བས། བཙུན་མོ་ན་རེ། ངའི་བུ་ཁྱོད་མིན་པ་འགྲོ་ས་མེད། ངའི་བུ་མ་བྱུང་ན་
རྒྱ་གར་ཆོས་ཀྱི་རྒྱལ་པོའི་དམག་བསྐུལ་ནས་ཁྱོད་བསད་དོ་ཟེར་བས། མི་རྒོད་ན་རེ། ཨ་ལུ་ལུ་མི་ཤ་ཟོས་པས་ཆོག་ཟེར། དེ་ནས་བྲམ་ཟེས་རྒྱལ་བུ་བརྐུས་ཏེ་ཡིད་འཕྲོག་མ་
ལ་སྤྲད་དོ། །དེ་ནས་ཡིད་འཕྲོག་མས་རྒྱལ་བུ་ལ་མ་མ་གསུམ་བསྐོས་ཏེ་གྲིབ་གསོས་བྱས་སོ། །དེ་ནས་དུས་ནམ་ཞིག་གི་ཚེ་རྒྱལ་པོ་ཨུཏྤལའི་གདོང་གི་མནལ་ལམ་དུ་མི་དཀར་

༄༅། །པོ་ཞིག་བྱུང་སྟེ། ཁྱོད་ཀྱི་བུ་རྐུ་ལ་ཤོར་རོ་ཟེར་བ་རྨིས། དེ་ནས་རྒྱལ་པོ་བཙུན་མོ་སྲས་དང་བཅས་པའི་ཐུགས་ལས་ཀྱི་རྐྱེན་བྱས་ངེས་འབྱུང་གི་བསམ་པ་འདི་སྐྱེས་ཏེ། །
ད་ངའི་བཙུན་མོ་དང་སྲས་མཛེས་ལྡན་ཁ་བྲལ་ཡོད་པ་འདུག ཨ་ཙ་མ་འཁོར་བ་འདི་སྡུག་བསྔལ། ད་ང་དང་མ་བུ་གཉིས་ཚེ་འདིར་མ་འཕྲད་ཚར་ཕྱི་མ་འཕྲད་པ་ཞིག་བླ་མ་
དཀོན་མཆོག་མཁྱེན། ངའི་མ་བུ་མ་བུ་ཞེས་སྐད་བཏོན་ནས་བཤུམ་པས་དེ་མ་ཐག་བློན་པོའི་ཚོགས་དཔག་ཏུ་མེད་པ་འདུས་ཏེ། ཀྱེ་རྒྱལ་པོ་ཆེན་པོ་ཅི་ཉེས་ཞུས་པས། བཙུན་
མོ་ཡུམ་སྲས་རྨི་ལམ་བྱུང་ཚུལ་གསུང་ནས། ཁྱེད་བློན་པོ་རྣམས་ཉོན་ཅིག །སྤྱིར་འདུས་བྱས་མི་རྟག་འདུས་ནས་འབྲལ་བ་ཆོས་ཉིད་ཡིན། ང་རྒྱལ་སྲིད་སྤངས་ནས་ཆོས་བྱེད་
པས༑ ཁྱེད་རང་བློན་པོ་དམག་དཔོན་འབངས་རྣམས་ཀྱི་དཀྱིལ་ན་ངའི་རྒྱལ་སྲིད་ཉོ་ཐུབ་མི་ཡོད་ན། རིན་ལ་རྒྱ་གར་བྲེ་བོ་ཆེའི་གསེར་ཁལ་འབུམ་ཚོ་བཅོ་བརྒྱད་བྱེད་དོ་

གསུངས༑ རྒྱལ་སྲིད་བཙོང་ན་བློས་ཐོངས་པ་ཡིན། ང་རང་ཡང་ནམ་འཆི་ཆ་མེད་ཆགས་ཞེན་ཅན་གྱི་ནོར་ད་ལྟ་རང་བློས་བཏང་བ་དགའ་གསུངས། བློན་པོ་རྣམས་ཀྱི་གཤོལ་
ཅི་བཏབ་རུང་མ་ཐེབས་པར་རྒྱལ་སྲིད་འཚོང་བར་ཐག་ཆོད་ནས་སྤྲིངས་ཡིག་གོང་ལྟར་བསྲིངས་སོ། །དེའི་ཚེ་རྒྱལ་པོ་ཨུཏྤལའི་གདོང་གི་རྒྱལ་སྲིད་འཚོང་བར་ཐག་ཆོད་པར་ཡིད་
འཕྲོག་མས་ཚོར་ཏེ། ཡིད་འཕྲོག་མའི་ལུས་རྒྱན་གྱིས་བརྒྱན་ཏེ་རྒྱལ་པོའི་དྲུང་དུ་བྱོན་ནོ། །དེ་ནས་ཡིད་འཕྲོག་མས་བློན་པོའི་ཚོགས་བརྒྱུད་དེ། རྒྱལ་པོའི་རྒྱལ་སྲིད་འཚོང་ན་
རྒྱ་གར་བྲེ་བོ་ཆེའི་གསེར་ཁལ་བྱེ་བ་བཅོ་བརྒྱད་འབུལ་ལོ་ཞུས་པས། རྒྱལ་པོ་ན་རེ། བློ་སྟོབས་ལྡན་པའི་བུད་མེད་དེ་གང་འདྲ་ཞིག་འདུག་གསུངས་པས། བློན་པོ་རྣམས་ཀྱིས་
རྒྱལ་པོ་ལ་ཞུས་པ། གཟུགས་མཛེས་ལྟ་སྡུག་སྐྱེས་པའི་ཡིད་འཕྲོག་མ། །ངག་འཇམ་ཡིད་འོང་ལྟ་བས་ཆོག་ཤེས་མེད། །རྫས་ཕྱུགས་བུ་ནོར་འཛོམ་པའི་དཔལ་མོ་ཆེ། །རྒྱ་

༄༅། །གར་ཆོས་ཀྱི་རྒྱལ་པོའི་བཙུན་མོར་རིགས། དེ་ལ་ལོངས་སྤྱོད་དགའ་བདེ་རྒྱུན་མི་འཆད། །དེ་ཡོད་བསོད་ནམས་ལྡན་ཞིང་གྲགས་པ་ཐོབ། །རྒྱལ་པོའི་སྤྱན་གྱིས་
གཟིགས་པ་རེ་རེ་ཙམ། །ཞུས་པས། རྒྱལ་པོའི་ཞལ་ནས། ངའི་བློ་གྲོས་བདེ་བྱེད་མའི་བ་སྤུའི་བུ་ག་གཅིག་ཀྱང་མེད་དོ་གསུངས་པས། བློན་པོ་རྣམས་ཀྱིས་ཞུས་པ། ལྷ་ཀླུ་
མི་ཡི་བུ་མོའི་མདངས་འཕྲོག་ཅིང་། །བདེ་བྱེད་མ་ནི་བརྒྱ་འགྱུར་སྟོང་འགྱུར་ཙམ། ། ཞུས་ནས། ཡིད་འཕྲོག་མ་རྒྱལ་པོའི་དྲུང་དུ་བོས་སོ། །དེ་ནས་རྒྱལ་པོ་ཡིད་འཕྲོག་མ་ལ་
ཐུགས་སོང་ཀྱང་བཙུན་མོ་ཡུམ་སྲས་ཀྱི་ཐུགས་ལས་ཀྱིས་ནོན་ཏོ། །རྒྱལ་པོ་ཕོ་བྲང་གི་ཡང་རྩེར་གཟིམས། ཡིད་འཕྲོག་མ་ཕོ་བྲང་གི་བར་ཁང་དུ་གཟིམས་པ་ལས། དེ་ནས་
ཡིད་འཕྲོག་མས་རྒྱལ་པོ་ཡིད་འགུགས་ཀྱི་འཁོར་ལོ་བསྐོར་བས། རྒྱལ་པོ་རང་དབང་མེད་པར་བྱོན་ཏེ། ཡིད་འཕྲོག་མ་ལ་དགའ་མགུར་སྤྱད་ནས་ཡིད་འཕྲོག་མ་བཙུན་མོར་

ཞལ་གྱིས་བཞེས་སོ། །དེ་ནས་ཡིད་འཕྲོག་མས་རྒྱལ་པོ་བློན་པོའི་ཚོགས་ལ་འདི་སྐད་ཞུས་སོ། །ཀུན་བཟང་རྣམ་འཕྲུལ་རྒྱལ་པོའི་ཆ་བྱད་ཅན། །འཁོར་རྣམས་ཐམས་ཅད་
རྒྱལ་སྲས་སྤྲུལ་པ་སྟེ། །རྒྱལ་བུ་མཛེས་ལྡན་བདག་གིས་འབུལ་ལགས་ཀྱི། །གདུག་པ་ཅན་གྱི་མི་རྒོད་བདག་གིས་འདུལ། །ཡུན་དུ་མ་འགྱངས་བཙུན་མོའང་དབུལ་བར་
བྱ༑ །བདག་གིས་ཞུ་བ་འབུལ་བའི་འདོད་ཚིག་གཅིག །རྒྱལ་པོའི་བཀའ་ཡི་ཐུགས་རྗེའི་བསྐྱང་འཚལ་ཞིང་། །བློན་པོ་རྣམས་ཀྱིས་དགག་པར་མི་བྱ་འཚལ། །མཛེས་ལྡན་
དང་ནི་དགའ་བའི་བློ་གྲོས་གཉིས། །ཉེ་རིང་མེད་པའི་མཆེད་ཟླ་བཞིན་དུ་སྐྱོངས། །རྒྱལ་བློན་རྣམས་ཀྱིས་འདི་ལ་བཀའ་གནང་འཚལ། །ཞུས་པས། རྒྱལ་པོ་ཤིན་ཏུ་མཉེས་
ཏེ༑ འདི་སྐད་གསུངས་སོ། མཛེས་པའི་གཟུགས་དང་སྙན་པའི་སྐད། །འཇམ་པའི་ངག་དང་དུལ་བའི་སེམས། །དགོས་པའི་བློ་གྲོས་སྟོབས་རྒྱས་ཤིང༌། །སྤྲུལ་པའི་ལྷ་མོ་

༄༅། །འཛུམ་བག་ཅན། །སྨུག་ཟིལ་མ་ལ་ཕྱག་འཚལ་ལོ། །སྡུག་བསྔལ་ཅན་གྱི་འདོད་དོན་སྒྲུབ། །གསུངས་སོ། །དེ་ནས་ཡིད་འཕྲོག་མས་གང་བསམ་འགྲུབ་པའི་འཁོར་
ལོ་བསྐོར་བས། ཡིད་འཕྲོག་མ་རང་གི་ཟས་ནོར་ཁང་ཁྱིམ་གླང་ངུ་ཡིད་བཞིན་ནོར་བུ། རྒྱལ་བུ་མཛེས་ལྡན། བྲམ་ཟེ་ཤེས་རབ་ཀྱི་རལ་གྲི། བྲམ་ཟེ་དགའ་བའི་བློ་གྲོས། །
ཕྱུག་པོ་གསེར་མང་པོ་ལ་སོགས་པ་མི་ནོར་སྣ་དགུའི་ཟས་ནོར་ལོངས་སྤྱོད་ཡོ་བྱད་ཀུན་གྱིས་རྒྱལ་པོའི་ཕོ་བྲང་བཀང་བས། རྒྱལ་བློན་འབངས་དང་བཅས་པ་ཡ་མཚན་པར་གྱུར་
ཏོ༑ །ཁྱད་པར་རྒྱལ་བུ་མཛེས་ལྡན་སྔར་གྱི་ལོ་རྒྱུས་དང་བཅས་ཕུལ་བས། བྲམ་ཟེ་ཤེས་རབ་ཀྱི་རལ་གྲི་ཁྱོད་བློ་གྲོས་དང་ལྡན་ཞིང་། བློ་སྟོབས་དང་ལྡན་པ་ཞིག་འདུག་པས།
ངེད་རྒྱ་གར་ཆོས་ཀྱི་རྒྱལ་པོ་ལ་བློན་པོ་ཁྲི་དྲུག་སྟོང་ཡོད་པས་ཁྱོད་བློན་པོའི་གཙོ་བོར་བཀོད་དོ། །ཉི་མ་དེ་རིང་ཕན་བྲམ་ཟེ་ཤེས་རབ་ཀྱི་རལ་གྲི་བྱའོ། །ད་ནི་རྒྱ་གར་ཆོས་ཀྱི་

རྒྱལ་པོའི་བློན་པོ་བློ་གྲོས་ཆེན་པོར་མཚན་གསོལ་བས། ཁྱོད་བློན་པོ་འབངས་དང་བཅས་པ་ཡང་ཉོན་ཅིག བྲམ་ཟེ་དགའ་བའི་བློ་གྲོས་འདི་དང༌། རྒྱལ་བུ་མཛེས་ལྡན་འདི་
ཆོས་དང་འཇིག་རྟེན་སུ་ལ་བཀའ་བབ་ཁྱེད་མཚན་མཁན་རྣམས་ཀྱིས་མཚན་རྟོགས་ཤིག གསུངས་པས། མཚན་མཁན་རྣམས་ན་རེ། བྲམ་ཟེ་འདི་ལ་གསོ་བ་རིག་པའི་བཀའ་
བབ༑ རྒྱལ་བུ་མཛེས་ལྡན་ལ་ཆོས་སྤྱིར་བཏང་གི་བཀའ་བབས་ཞུས་པས། རྒྱལ་པོ་ན་རེ། འོ་ན་ངའི་རྒྱལ་སྲིད་འདི་བུ་གཉིས་སུས་བསྐྱངས་ན་རྒྱལ་སྲིད་འཕེལ་གསུངས་
པས༑ མཚན་མཁན་རྣམས་ན་རེ། དགའ་བའི་བློ་གྲོས་ཀྱིས་བསྐྱངས་ན་རྒྱལ་སྲིད་འཕེལ་ཞུས་པས། རྒྱས་པོ་ཨུཏྤལའི་གདོང་གི་ཐུགས་ལ་བུ་མིན་བུ་རུ་རྫུ་བ་ཨ་ཙ་མ་
བསམས་ནས། པཎྜི་ཏ་ཁྲུས་ཀྱི་སྡོང་པོ་ལ་ཡང་སྔར་ལྟར་ཞུས་པས། མཚན་མཁན་ལྟར་གསུངས་སོ། །དེ་ནས་རྒྱལ་པོ་ཡིད་ཆེས་ཏེ་མཛེས་ལྡན་ཆོས་ལ་བཅུག དགའ་བའི་བློ་

༄༅། །གྲོས་ལ་རྒྱལ་བུ་དགའ་བའི་བློ་གྲོས་སུ་མིང་བཏགས་ནས་རྒྱལ་སྲིད་གཏད་དོ། །དེ་ནས་རྒྱལ་པོས་ཡིད་འཕྲོག་མ་ལ། བློ་གྲོས་བདེ་བྱེད་མ་མི་རྒོད་ཀྱི་ལག་ནས་ཁུག་
ལ༑ མི་རྒོད་ཐུལ་ཅིག་གསུངས་པས། ཡིད་འཕྲོག་མས་རྒྱལ་པོ་ལ་ཞུས་པ། རྒྱལ་པོ་ཆེན་པོ་ལགས་ཁྱུང་ཕྲུག་མི་ཤ་ཟ་བ་ཅིག་བཟུང་མཛོད། བདག་གི་ཐབས་དང་རྟེན་
འབྲེལ་སྒྲིག་གོ་ཞུས་སོ། །དེ་ནས་རྒྱལ་པོས་ཁྱུང་ཕྲུག་བཟུང་སྟེ་ཡིད་འཕྲོག་མ་ལ་སྤྲད་དོ། །ཡིད་འཕྲོག་མས་དུར་ཁྲོད་ནས་མི་ཤ་བླངས་ནས་ཁྱུང་ཕྲུག་གསོས་ནས་འདི་སྐད་
སྨྲས་པ། མཁའ་ལྡིང་རྒྱལ་པོ་གཤོག་རྩལ་ཅན། །འདབ་གཤོག་ལྡེམ་སྒྲོ་རྒྱས་པའི་ཚེ། །མ་རུངས་མི་རྒོད་བས་མཐའ་ནས། །བཙུན་མོ་བློ་གྲོས་བདེ་བྱེད་དང༌། །ཙན་དན་
དམར་པོའི་ཕུར་པ་དང་། །གསེར་གྱི་སྦལ་པ་ཁྱེར་ནས་སུ། །རྒྱལ་པོའི་ཕོ་བྲང་སླར་ལོག་ཅིང་། །སྡེར་ལག་མཐུ་རྩལ་ངོམས་ཤིང་བྱོན། །བྱས་པས། ཁྱུང་ཕྲུག་གིས་མགོ་

གུག་པ་ལན་གསུམ་བྱས་སོ། །དེ་ནས་ཡིད་འཕྲོག་མས་ཕྱུག་པོ་གསེར་མང་པོ་ལ་མི་རྒོད་ཀྱི་བསྲུང་པ་སྒྲིབ་ཤིང་ལ་སོགས་པ་བཏགས་ཏེ། བཙུན་མོ་ལ་འདི་སྐད་བསྲིངས་སོ། །
མཛེས་ལྡན་ཡིད་འཕྲོག་དཔལ་མོ་ཆེ། །ཁྲུས་གྱི་རྫིང་བུར་བྱོན་པའི་ཚེ། །མི་བསྲུན་མི་རྒོད་ལག་ཏུ་ཤོར། །རྒྱལ་བུ་མཛེས་ལྡན་མི་རྒོད་ཀྱིས། །ཟ་བར་མ་ནུས་བྲམ་ཟེས་
བརྐུས༑ །མ་བུ་བྲལ་བའི་མྱ་ངན་གྱིས། །དམྱལ་བའི་སྡུག་བསྔལ་ལྟ་བུ་མྱོང་། །མཛེས་ལྡན་རྒྱལ་པོའི་ཕོ་བྲང་སླེབ། །དུས་ཚོད་ཚེས་གྲངས་འཛོམས་པ་ལ། །མཐུ་རྩལ་ཅན་
 གྱི་མཁའ་ལྡིང་ཞིག །བཙུན་མོ་བསུ་མིར་བཏང་ལགས་པས། །དྲང་སྲོང་ཆེན་པོའི་དབུ་སྐྲ་ལ། །བཅོས་པའི་ཐག་པ་སྒྲིལ་མ་འདིས། །ཙན་དན་སྦལ་པ་མགོ་སྡོམ་ལ། །
འདབ་གཤོག་ཅན་གྱི་ཁྱུང་ལ་བཀལ། །དེ་སྟེང་བཙུན་མོ་ཆིབས་བྱས་ལ། །ཐེ་ཚོམ་མ་ཟ་ཕོ་བྲང་བྱོན། །ཅེས་པ་བསྐུར་ནས་གསེར་མང་པོ་བརྫངས་སོ། །དེ་ནས་ཕྱུག་པོ་

༄༅། །གསེར་མང་པོས་བང་ཆེན་གོ་ཆོད་བྱུང་བས། རྒྱལ་པོའི་བློན་པོ་གསེར་ཆེན་བྱ་བར་མངའ་གསོལ། དེ་ནས་ཡིད་འཕྲོག་མས་ཁྱུང་ཆེན་པོ་ལ་ཁ་ཏ་གོང་ལྟར་བྱས།
བཙུན་མོ་བསུ་བ་ལ་བརྫངས་སོ། །བཙུན་མོས་ཀྱང་མི་རྒོད་མེད་ཤུལ་དུ་ཙན་དན་གྱི་ཕུར་བ་དང་གསེར་གྱི་སྦལ་པ་ཁྱུང་ལ་བཀལ་ཏེ་དེ་སྟེང་དུ་ཞོན་ནས་འོངས་པས་མི་རྒོད་ཀྱིས་
དེད་པས་ཁྱུང་གི་གྲིབ་མའི་རྗེས་ཀྱང་མ་ཟིན་ཏོ། །དེ་ནས་བཙུན་མོ་ཕོ་བྲང་ནང་དུ་ཕེབས་ནས་རྒྱལ་པོ་དང་མཇལ་ཡང་བཙུན་མོ་མི་རྒོད་དང་འགྲོགས་ཤིང་མི་ཤ་ཟོས་པས་ཅུང་
ཟད་གཟུགས་བྱད་སོགས་འགྲིབ་པས་རྒྱལ་པོ་ཐུགས་ཡིད་མ་ཆེས་པས། པཎྜི་ཏ་ཁྲུས་ཀྱི་སྡོང་པོ་སྤྱན་དྲངས་ནས་ཁྲུས་འོག་ནས་བཏོན་པས། བཙུན་མོ་སྔར་ལྟར་མཛེས་ཤིང་
ཡིད་དུ་འོང་བར་གྱུར་ཏོ། །དེ་ནས་པཎྜི་ཏ་ཁྲུས་ཀྱི་སྡོང་པོས་ཚེར་མ་ཅན་གྱི་མེ་ལ་སྦལ་པ་བསྲེགས་པས། མི་རྒོད་གསོན་སྐམ་ལ་སོང་ངོ༌། །དེ་ནས་བཙུན་མོ་ཡུམ་སྲས་ཕེབས་

པ་དང་། མི་རྒོད་ཐུལ་པས་རྒྱལ་པོ་འཁོར་དང་བཅས་པ་དགའ་མགུ་ཡི་རང་ངོ༌། །དེ་ནས་རྒྱལ་པོས་ཡིད་འཕྲོག་མ་ལ་འདི་སྐད་བྱས་སོ། །རབ་མཛེས་ཡིད་འཕྲོག་ལྷ་མོ་སྟོན་
ཀའི་ཟླ་བའི་མདོག །ཚངས་དབྱངས་སྙན་པའི་གདངས་ཀྱང་ཟིལ་གནོན་གསུང་སྒྲ་སྒྲོག །མ་ལུས་ཤེས་བྱ་ཀུན་མཁྱེན་ཇི་བཞིན་གཟིགས་པའི་ཐུགས། །སྨན་གྱི་ལྷ་མོ་དངོས་
འདྲ་མ་ལ་གུས་པས་འདུད། །བདག་སོགས་འཁོར་བཅས་འགྲོ་བའི་རེ་བ་སྐོང་མཛད་མ། །སེམས་ཅན་དོན་དུ་བདུད་རྩི་སྨན་གྱི་ས་བོན་འདེབས་བྱེད་སྨིན་མཛད་མ། །བདག་
གི་སྨན་སྡོང་བདེ་བ་སྐྱེད་བྱེད་འདི་འབུལ་གྱིས། །རིགས་དྲུག་སེམས་ཅན་ནད་ལས་ཐར་བྱེད་དངོས་གྲུབ་ཞུ། །གསུངས་ནས། བདེ་བ་སྐྱེད་བྱེད་ཀྱི་སྨན་སྡོང་ཕུལ་ལོ། །དེ་
ནས་བཙུན་མོ་བློ་གྲོས་བདེ་བྱེད་མས་ཡིད་འཕྲོག་མ་ལ་འདི་སྐད་བྱས་སོ། །ཡིད་འཕྲོག་ལྷ་མོ་མཛེས་ཤིང་ངོ་ཚའི་གོས་གྱོན་ཅིང་། །ཤེས་རབ་བློ་གྲོས་རྒྱན་བཏགས་དད་པའི་

༄༅། །གདན་ལ་བཞུགས། །ཐེ་ཚོམ་སྒྲོ་འདོགས་གཅོད་པའི་མཚོན་ཆ་གློ་ལ་བཏགས། །ཁམས་གསུམ་ཟིལ་གནོན་སྲིད་གསུམ་འདྲེན་བྱེད་བསླབ་གསུམ་ནོར་གྱིས་ཕྱུག །
སྨན་གྱི་ལྷ་མོ་སྨུག་ཟིལ་མ་ལ་བདག་ནི་སྒོ་གསུམ་གུས་པས་འདུད། །བདག་སོགས་ནད་ཀྱིས་གདུང་བའི་འགྲོ་ཚོགས་དཔག་མེད་ལ། །ཁྱོད་ཀྱི་ཐུགས་རྗེས་བསྐྱབ་ཕྱིར་བཟང་
མོ་བདག་གིས་ཀྱང་། །ཙན་དན་གོ་ཤིའི་སྡོང་པོ་འདི་འབུལ་ལོ། །བཞེས་ནས་ཚ་གྲང་ནད་ཀྱི་དཔུང་འཇོམས་ནད་ལས་བསྐྱབ་ཏུ་གསོལ། སྨྲས་ནས་ཙན་དན་གོ་ཤིའི་རྩ་བ་
སྡོང་པོ་ཡལ་ག་ལོ་མ་མེ་ཏོག་འབྲས་བུ་བཅས་པ་སྟེང་ལྷའི་ཡུལ་ནས་སྤྱན་དྲངས་པ་ཡིད་འཕྲོག་མ་ལ་ཕུལ་ལོ། །དེ་ནས་སྲིན་པོའི་རྒྱལ་པོ་མ་ཧཱ་ཏ་བྱ་བས་ཡིད་འཕྲོག་མའི་ཡོན་
ཏན་ཚོར་བར་བརྟེན། ཡུལ་པདྨའི་སྙིང་པོ་ན་རྒྱལ་པོ་ཨུཏྤལའི་གདོང་བཙུན་མོ་དང་བློན་པོའི་ཚོགས་དཔག་ཏུ་མེད་པས་བསྐོར་ནས་ཡོད་པའི་ཚེ། སྲིན་པོའི་དམག་བཅུག་གོ། །

དེ་ནས་ཡིད་འཕྲོག་མས་རྒྱལ་པོ་ལ་གཡུལ་ལས་རྒྱལ་བར་བྱེད་པའི་བསྲུང་བ་དང་འཁོར་ལོ་བཏགས། བློན་པོ་གཞན་རྣམས་ལ་གཡུལ་བཟློག་པ་དང༌། གཡུལ་བསྲུང་བ་དང༌།
གཡུལ་བསྐྲད་པའི་འཁོར་ལོ་བཏགས། བློན་པོ་བློ་གྲོས་ཆེན་པོ་ལ་རྒྱལ་པོ་འཛིན་པ་དང༌། རྒྱལ་པོ་བཅིང་བའི་འཁོར་ལོ་དང་། དྲང་སྲོང་ཆེན་པོའི་དབུ་སྐྲ་གསུམ་སྒྲིལ་ལས་
བཅོས་པའི་ཐག་པ་བསྐུར། བློན་པོ་གསེར་ཆེན་པོ་ལ་བློན་པོ་འཛིན་པ་དང་བཅིང་བའི་འཁོར་ལོ། དྲང་སྲོང་ཆེན་པོའི་དབུ་སྐྲ་ལས་བཅོས་པའི་ཐག་པ་རྣམས་བསྐུར་རོ། །
རྒྱལ་བུ་དགའ་བའི་བློ་གྲོས་ལ་དམག་མི་བཅིང་བ་དང་བསྐྲད་པའི་འཁོར་ལོ་བཏགས་ཏེ། ཡིད་འཕྲོག་མ་རང་གི་གང་བསམ་འགྲུབ་པའི་འཁོར་ལོ་བསྐོར་ནས། སྲིན་པོ་དང་
གཡུལ་བཀྱེ་བས་སྲིན་པོ་རྣམས་ནི་མགོ་བོ་དང་ལག་པ་མང་པོ་འདུག་ཅིང་། སྲིན་པོའི་རྒྱལ་པོ་ལ་མགོ་བོ་ཉི་ཤུ་རྩ་གཅིག ལག་པ་བཞི་བཅུ་ཞེ་གཉིས། ཕྱག་མཚན་མདའ་

༄༅། །གཞུ་དང་ཞགས་པ་དང་། སྟ་རེ་རལ་གྲི་མདུང་ལ་སོགས་པས་བརྒྱན་པ་འདུག་གོ །སྲིན་པོའི་བློན་པོ་ཁྱབ་པ་ལག་རིང་བྱ་བ་ལ་མགོ་བཅུ་གཅིག་ལག་པ་ཉི་ཤུ་རྩ་
གཉིས༑ ཕྱག་མཚན་རྒྱལ་པོ་དང་འདྲ་བ་འདུག་གོ །རྒྱལ་པོ་ཨུཏྤལའི་གདོང་དང་རྒྱལ་བུ་དགའ་བའི་བློ་གྲོས་ཀྱིས་བཙན་ས་སྲིན་པོའི་གནོད་པ་མི་ཡོང་བ་ཞིག་ཏུ་ཡིད་འཕྲོག་
མས་བསླབས་པའི་འཁོར་ལོ་བསྐོར་གྱིན་བཞུགས། བློན་པོ་བློ་གྲོས་ཆེན་པོ་དང་། བློན་པོ་གསེར་ཆེན་པོས་དམག་དཔོན་བྱས་གཡུལ་བཀྱེ་བས། བློན་པོ་བློ་གྲོས་ཆེན་པོ་ལ་
སྲིན་པོའི་རྒྱལ་པོས་མཚོན་ཆ་བསྐོར་བས། བློན་པོ་བློ་གྲོས་ཆེན་པོས་དྲང་སྲོང་ཆེན་པོའི་དབུ་སྐྲ་ལས་བཟོས་པའི་ཐག་པ་དབྱུགས་པསསྲིན་པོའི་རྒྱལ་པོ་མགོ་བོ་བཅུ་ཡར་བཞག་
བཅུ་མར་བཞག་པའི་དབུས་ན་སེང་གེའི་མགོ་བོ་གཅིག་འདུག་པ་དེའི་གདོང་པའི་ཉག་ལ་ཐེབས་སོ། །བློན་པོ་གསེར་ཆེན་པོ་ལ་སྲིན་པོའི་བློན་པོས་མཚོན་ཆ་བསྐོར་བྱུང་བའི་

ཚེ༑ གསེར་ཆེན་པོས་ཡང་དྲང་སྲོང་ཆེན་པོའི་དབུ་སྐྲ་ལས་བཅོས་པའི་ཐག་པ་དབྱུག་པས། སྲིན་པོའི་བློན་པོའི་མགོ་བཅུ་གཅིག་ཡོད་པའི་ལྔ་ཡར་བཞག་ལྔ་མར་བཞག་པའི་
དབུས་མ་སྤྲེའུའི་མགོ་གཅིག་འདུག་པའི་ཉག་ལ་ཐེབས་སོ། །དེ་ནས་སྲིན་པོ་གཡུལ་ཕམ་སྟེ་སྲིན་དམག་རྣམས་རང་ཡུལ་ལ་ལོག །སྲིན་པོའི་རྒྱལ་བློན་གཉིས་ཨུཏྤལའི་ཕོ་བྲང་
དུ་ཁྲིད་དེ་ཡིད་འཕྲོག་མ་ལ་སྤྲད་དོ། །དེ་ནས་ཡིད་འཕྲོག་མས་སྲིན་པོའི་རྒྱལ་བློན་གཉིས་ལ་སྨྲས་པ། །དཔལ་རྩལ་ཅན་གྱི་སྟོབས་ཀྱི་རྒྱལ་བློན་གཉིས། །ཕྱི་མ་ཁྱད་བསད་
བསོད་ནམས་འཇོམས་པའི་ལས། །བསམ་པ་ངན་པས་དམག་གི་ལས་ལ་དགའ། །རང་སྡུག་གཞན་གནོད་ལས་འདི་གང་ཕྱིར་སྒྲུབ། །བྱས་པས། སྲིན་པོའི་རྒྱལ་བློན་ན་
རེ༑ མཛེས་ལྡན་ཡིད་འོང་སྐྱེས་པའི་ཡིད་འཕྲོག་མ། །གང་ནས་བལྟས་ཀྱང་སྐྱོན་མེད་ཡོན་ཏན་ཅན། །ཁྱོད་ཉིད་གྲོགས་འདོད་གཞན་ཕུང་རང་སྡུག་བྱས། །སྲིན་པོའི་རྒྱལ་

༄༅། །བློན་སྲོག་གི་འཇིགས་ལས་སྐྱོབས། །བྱས་པས། བློན་པོ་བློ་གྲོས་ཆེན་པོ་དང་གསེར་ཆེན་པོས་དྲང་སྲོང་ཆེན་པོའི་དབུ་སྐྲ་མིན་པའི་རལ་པ་རེ་ཁྱེར་ནས་སྲིན་པོའི་རྒྱལ་
བློན་གཉིས་ཉེས་པས། སྲིན་པོའི་རྒྱལ་བློན་གཉིས་ཀྱི་ལུས་ལ་མེ་འབར་བ་ཆུ་འཁྲུག་པའི་སྡུག་བསྔལ་བྱུང་བས་སྐད་ངན་སྣ་ཚོགས་ཤོར་ཏེ། ཡིད་འཕྲོག་མ་ལ་ཞུ་བ་འདི་ལྟར་
ཕུལ་ལོ། །ཡིད་འཕྲོག་ལྷ་མོ་ཐབས་མཁས་ཐུགས་རྗེ་ཆེ། ཟུག་རྔུ་ནད་ཀྱི་དུཿཁ་སེལ་བྱེད་པའི། །བཟང་དྲུག་སྨན་གྱི་སྡོང་པོ་ལོ་འདབ་བཅས། །སྨན་ཀུན་འབྱུང་བའི་སྡོང་པོ་
ནུས་པར་ལྡན། །སྡོང་པོ་འདི་གཉིས་ཡིད་འཕྲོག་མ་ལ་འབུལ། །རྒྱ་གར་ཆོས་རྒྱལ་ཨུཏྤ་ལ་ཡི་གདོང་། །སྲིན་པོའི་རྒྱལ་པོ་སྲིད་ཟླར་བཅུག་བྱས་ནས། །སྲིན་པོ་སྲོག་གི་
ས་ལས་བསྐྱབ་ཏུ་གསོལ། །ཞེས་གསོལ་བ་བཏབ་པས། དེ་ནས་ཡིད་འཕྲོག་མས་རྒྱ་གར་རྒྱལ་བློན་རྣམས་དང་། །སྲིན་པོའི་རྒྱལ་བློན་རྣམས་གྲོགས་སུ་བཅུག རྒྱ་

གར་པ་དང་སྲིན་པོ་གཉིས་སྲིད་ཟླར་བྱས་ནས། གཅིག་གྲོགས་གཅིག་གིས་བྱེད་པ་བྱས་སོ། །དེ་ནས་ཡིད་འཕྲོག་མའི་ཡོན་ཏན་མཐའི་རྒྱལ་པོ་སྒྲ་གཅན་འཛིན་གྱི་ཐོས་ནས་
ཡིད་འཕྲོག་མ་རྐུ་མི་ལ་མུ་སྟེགས་བྲམ་ཟེའི་གཟུགས་ཅན་གཉིས་བཏང་ངོ༌། །དེ་ནས་ཡིད་འཕྲོག་མ་སྐྱོ་བསངས་ལ་བྱོན་པས། ཡིད་འཕྲོག་མ་བྲམ་ཟེ་གཉིས་ཀྱིས་བརྐུས་ཏེ། །
མཐའི་རྒྱལ་པོ་ལ་སྤྲད་དོ། །དེ་ནས་མཐའི་རྒྱལ་པོ་ཡིད་འཕྲོག་མ་ལ་ཆགས་ཤིང་ཞེན་པར་གྱུར་ཏོ། །དེ་ནས་དུས་ནམ་ཞིག་ཚེ་མཐའི་རྒྱལ་པོས་མུ་སྟེགས་ཀྱི་སྟོན་པ་འཁོར་དང་
བཅས་པ་ལ་བསྙེན་བཀུར་བྱེད་པས། ཡིད་འཕྲོག་མ་ཡང་བསྙེན་བཀུར་བྱེད་དམ་བྱས་པས། ཡིད་འཕྲོག་མས་འདི་སྐད་བྱས་སོ། །བདག་ཀྱང་བསྙེན་བཀུར་བྱེད་པས་ཡོ་བྱད་
རྣམས་དགོས་བྱས་པས། མཐའི་རྒྱལ་པོས་ཡིད་འཕྲོག་མ་ལ་བསྙེན་བཀུར་གྱི་ཡོ་བྱད་རྣམས་ཕུལ་ལོ། །དེ་ནས་རྒྱལ་པོས་མུ་སྟེགས་ཀྱི་སྟོན་པ་རྣམས་ལ་བསྙེན་བཀུར་རོ། །

༄༅། །ཡིད་འཕྲོག་མས་སངས་རྒྱས་འཁོར་དང་བཅས་པ་བར་སྣང་དུ་སྤྱན་དྲངས་ནས་བསྙེན་བཀུར་བས། མུ་སྟེགས་རྣམས་ཁྲོས་པར་གྱུར་ཏོ། །དེ་ནས་མུ་སྟེགས་རྣམས་ཁྲོས་
ཏེ་ཡིད་འཕྲོག་མ་ལ་མུ་སྟེགས་ཀྱི་ངན་སྔགས་གཙུགས་སོ། །ཡིད་འཕྲོག་མས་མུ་སྟེགས་ཀྱི་ངན་སྔགས་ཟློག་པའི་འཁོར་ལོ་བསྐོར་བས། དེ་ནས་དུས་ནམ་ཞིག་གི་ཚེ་རྒྱལ་པོ་
དང་ཡིད་འཕྲོག་མ་འཁོར་དང་བཅས་པ་ཕོ་བྲང་གི་ཡང་རྩེར་བཞུགས་པ་ལས། ཡིད་འཕྲོག་མ་ལ་མུ་སྟེགས་ཀྱི་ངན་སྔགས་བྱུང་ནས། མདའ་རྡོ་མདུང་ལ་སོགས་པའི་མཚོན་
ཆས་བར་སྣང་གང་སྟེ། ཡིད་འཕྲོག་མའི་ལུས་དུམ་བུར་གཏུབས་པ་ཙམ་བྱུང་ཡང་། ཡིད་འཕྲོག་མས་འཁོར་ལོ་བསྐོར་བས་ཡིད་འཕྲོག་མ་ལ་མ་གནོད་པས། རྒྱལ་པོ་ངོ་
མཚར་བར་གྱུར་ནས། རྡོ་གཅིག་ལ་རྡོ་སྨན་ཀུན་འབྱུང་བ་དང་། ས་གཅིག་ལ་ས་སྨན་ཀུན་འབྱུང་བ། དེ་བཞིན་དུ་ཆུ་གཅིག་ལས་ཆུ་སྨན་ཀུན། མེ་གཅིག་ལ་མེ་སྨན། རླུང་

གཅིག་ལ་རླུང་སྨན། ཤིང་གཅིག་ལ་ཤིང་སྨན། རྩི་གཅིག ཐང་གཅིག སྲོག་ཆགས་གཅིག་ལ་སྲོག་ཆགས་ཀྱི་སྨན་ཀུན་ཚང་བ་ལ་སོགས་པ་མདོར་ན་སྨན་གྱི་རིགས་སུ་གྱུར་པ་
མ་ཚང་བ་མེད་པའི་སྨན་གྱི་སྡོང་པོ་ཡལ་ག་དང་ལོ་མ་མེ་ཏོག་འབྲས་བུ་དང་ལྡན་པ་ཞིག་ཡོད་པ་ཡིད་འཕྲོག་མ་ལ་ཕུལ་ནས། འདི་སྐད་བྱས་སོ། །ཡིད་འཕྲོག་བུ་མོ་མཛེས་པའི་
ངང་ཚུལ་ཅན། །སེམས་ཅན་དོན་དགོངས་ནད་རྣམས་སེལ་བ་ལ། །བདུད་རྩི་སྨན་གྱི་ས་བོན་འདེབས་དགོངས་པ། །སྨན་ཀུན་འབྱུང་བའི་སྨན་སྡོང་དམ་པ་འདི། །མུ་སྟེགས་
ངན་སྔགས་མ་གནོད་སྐྱེས་སུ་འབུལ། །ཁྱེད་དགོངས་གྲུབ་ཅིང་ས་བོན་ཐེབས་པར་ཤོག །ཅེས་གསུངས་ནས་ཡིད་འཕྲོག་མས་མུ་སྟེགས་ཀྱི་བསྟན་པ་ཐེངས་གཅིག་བསྣུབས་
པར་མཛད་དོ། །མུ་སྟེགས་རྣམས་ཀྱི་ངན་སྔགས་མི་བྱེད་པའི་འཚམས་མཐའི་རྒྱལ་པོས་མཛད་དོ། །དེའི་ཚེ་རྒྱལ་པོ་ཨུཏྤལའི་གདོང་ཡིད་འཕྲོག་མ་དང་བྲལ་བའི་མྱ་ངན་གྱི་

༄༅། །ཐུགས་མ་བདེ་བར་ཡོད་པའི་ཚེ། རྒྱལ་བུ་དགའ་བའི་བློ་གྲོས་ལ་སྨྲས་པ། ཡིད་འོང་གཞོན་ནུ་དགའ་བའི་བློ་གྲོས་ཁྱོད། །ཆུང་དྲིན་བསྐྱངས་པའི་ཡིད་འཕྲོག་ལྷ་མོ་
དེ༑ །ཁྱོད་ཀྱི་སེམས་དང་སྐད་ཅིག་འབྲལ་ཐབས་མེད། །བསམ་བཞིན་བསམ་བཞིན་སྐྱེས་པའི་ཡིད་འཕྲོག་དྲན། གསུངས་པས། རྒྱལ་བུ་དགའ་བའི་བློ་གྲོས་ཀྱིས་འདི་སྐད་
ཞུས་པ། ལུས་སེམས་བསྐྱེད་པའི་བརྩེ་གདུང་ཅན་མ་དེ། །མཚར་སྡུག་དགྲར་ལངས་མཐའ་ཡི་རྒྱལ་པོས་བརྐུས། ། མ་མེད་བུ་ཚ་སྙིང་ཁོང་ཆུ་ལས་གྲང་། །སྐྱོབས་ཤིག་
སྐྱོབས་ཤིག་སྐྱབས་ཆེན་དཀོན་ཅོག་གསུམ། །གསུངས་པས། བཙུན་མོ་བློ་གྲོས་བདེ་བྱེད་མ་ན་རེ། རྒྱལ་པོ་རྣམ་གཉིས་ཐུགས་ཁྲལ་མི་དགོས་སོ་པཎྜི་ཏ་ཁྲུས་ཀྱི་སྡོང་པོ་ལ་
ཞུས་པས་ཐབས་དང་རྟེན་འབྲེལ་གནང་ཡོང་གསུངས་སོ། །དེ་ནས་པཎྜིཏ་ཁྲུས་ཀྱི་སྡོང་པོ་ལ་ཞུས་པས། པཎྜི་ཏའི་ཞལ་ནས། རྒྱ་གར་གྱི་མཐའི་མཚོ་གླིང་ན་དྲང་སྲོང་སྦ་མི་སྦ་

བྱ་བ་ཡོད། དེ་ལ་ངེད་ཀྱི་ཞལ་ཏ་ཞུས་ཡོང་གི་བྱས་ནས། པཎྜི་ཏ་ཆེན་པོས་དྲང་སྲོང་ཆེན་པོ་ལ་སྔར་གྱི་ལོ་རྒྱུས་ཞུས་པས། དྲང་སྲོང་ཆེན་པོས་ཡིད་འཕྲོག་མ་དང་མཐའི་རྒྱལ་
པོ་བཞག གཞན་མུ་སྟེགས་རྣམས་ལ་ཚ་བ་མེའི་འཁོར་ལོ་བསྐོར་ནས་བསྲེགས་སོ། །དེའི་ཚེ་མཐའི་རྒྱལ་པོས་ཀྱང་ཡིད་འཕྲོག་མ་རྒྱལ་པོ་ཨུཏྤ་ལའི་དྲུང་དུ་ཁྲིད་ནས། མཐའི་
རྒྱལ་པོ་འབངས་སུ་བཅུག མུ་སྟེགས་རྣམས་ལ་ཡིད་འཕྲོག་མས་བདུད་རྩི་འཆི་གསོས་བསྐུར་ཏེ། མཐའི་རྒྱལ་པོས་རོ་ཀུན་ལ་བླུད་པས་ཤི་བ་ཀུན་གསོས་ནས་མུ་སྟེགས་ཀྱི་
བསྟན་པ་ཐེངས་གཅིག་ཡིད་འཕྲོག་མས་བཙུགས་སོ། །དེ་ནས་ཡིད་འཕྲོག་མ་མཐའི་རྒྱལ་པོའི་ལག་ནས་ཁུགས་ཤིང་། མཐའི་རྒྱལ་པོ་འབངས་སུ་ཚུད་པས་རྒྱལ་པོ་འཁོར་
བཅས་དགའ་ཞིང་མགུ་བར་གྱུར་རོ། །དེའི་ཚེ་པཎྜི་ཏ་ཁྲུས་ཀྱི་སྡོང་པོས་ཡིད་འཕྲོག་མ་ལ་འདི་སྐད་གསུངས་སོ། །མཛེས་ལྡན་བུ་མོ་མཛེས་པའི་ཡིད་འཕྲོག་མ། །རབ་མཛེས་

ཡིད་འོང་ཐུགས་རྗེས་འགྲོ་ཀུན་ཚིམ། །ནད་རྣམས་ཀུན་སེལ་ཆུ་བོ་བཞི་ལས་གྲོལ། །ལྷ་མོ་གྲུབ་པའི་བློ་གྲོས་དེ་ལ་འདུད། །བདག་དང་མར་གྱུར་འགྲོ་བ་སེམས་
ཅན་རྣམས། །འདི་ནས་བཟུང་སྟེ་བྱང་ཆུབ་མ་ཐོབ་པར། །ཁྱེད་ཀྱིས་རྗེས་བཟུང་ཚེ་རིང་ནད་མེད་ཅིང་། །གསོ་རིག་བསྟན་པའི་བྱ་བ་བྱེད་པར་ཤོག །གསུངས་སོ། །དེ་
ནས་དུས་ནམ་ཞིག་གི་ཚེ། གླང་ངུ་ཡིད་བཞིན་ནོར་བུ་ཚེའི་དུས་བྱེད་པར་བབ་སྟེ་གླང་དུས་ཡིད་འཕྲོག་མ་ལ་འདི་སྐད་བྱས་སོ། །ཡིད་འཕྲོག་ལྷ་མོ་འགྲོ་ཀུན་དཔལ་དུ་ཤར། །
སྨོན་ལམ་སྟོབས་ཀྱི་འགྲོ་བའི་ནད་ཀུན་སེལ། །ཐུགས་རྗེའི་དབང་གིས་སྨན་གྱི་ས་བོན་འདེབས། །སྨན་གྱི་ལྷ་མོ་འོད་ལྗང་མ་ལ་འདུད། །དཀའ་བ་དང་བླང་ངལ་དུབ་ཁྱད་
བསད་པའི། །ཕྱོགས་ཕྱོགས་བླངས་པའི་སྨན་གྱི་ས་བོན་རྣམས། །དྲང་སྲོང་སྦ་མི་ཟ་བྲམ་ཟེ་ཡན་ལག་མདའ་རིང་ཨ་ཙར་རྒྱལ་པོ་མཁའ་ལྡིང་ནག་པོ་དང༌། །པཎྜི་ཏ་ཁྲུས་ཀྱི་སྡོང་པོ་དང་རྒྱལ་ཨུཏྤལའི་གདོངབཙུན་

བདེ་བྱེད་མ་བློན་པོ་གཉིས།བློ་གྲོས་ཆེན་པོ་དང༌། གསེར་ཆེན་པོ།རྒྱལ་བུ་དགའ་བའི་བློ་གྲོསརྣམས་ནི་གྲོགས་ལ་སྦྲན་བྱས་ནས། །རྡོ་རྗེ་གདན་དུ་སྨན་གྱི་སྨོན་ལམ་ཐོབ། །ཁྱེད་རྣམས་མཐུན་པའི་སྨོན་ལམ་
གང་བཏབ་པ། །འགྲུབ་པར་ངེས་སོ་སྨན་འགྲུབ་སྨོན་ལམ་ཐོབ། །འདེབས་ས་སྨན་གྱི་རི་བོ་རྣམ་བཞི་དང་། །དེ་ཡི་བར་མཚམས་རྒྱ་གར་རྒྱ་ནག་དང་། །ལི་ཡུལ་བལ་ཡུལ་
བོད་ཀྱི་ཡུལ་དུ་ཐོབ། །འདེབས་རྒྱུ་སྔོ་སྨན་རྩི་སྨན་ཤིང་སྨན་དང་། །རིན་ཆེན་ནོར་བུའི་སྨན་དང་ཐང་སྨན་དང༌། །ས་རྡོ་འབྱུང་བཞིའི་སྨན་དང་སྲོག་ཆགས་སྨན། །གཉེན་པོ་
ནད་གཞིའི་སྨན་སོགས་སྨན་གྱི་རིགས། །ཐུགས་རྗེའི་སྨོན་ལམ་ས་བོན་གཅིག་ཏུ་ཐོབ། །ཁྱད་པར་བདག་གི་ཤ་དང་རུས་པ་ཁྲག །རྩ་རྒྱུས་པགས་སེན་ཀླད་པ་སྤུ་དང་
མཁྲིས༑ །རྭ་སོགས་ལུས་ཀྱི་བྱེ་བྲག་སྣ་ཚོགས་རྣམས། །ས་བོན་ཐོབ་ལ་སྨོན་ལམ་རྒྱ་ཡིས་ཐོབ། །འདེབས་ས་རྒྱ་གར་རྡོ་རྗེ་གདན་ནས་ཐོབ། གནས་སྟོབས་གྲོགས་སྟོབས་

༄༅། །རྒྱུ་སྟོབས་རྩ་བའི་སྟོབས། །བསམ་པའི་སྟོབས་ཀྱིས་ཐེབས་པར་ཐེ་ཚོམ་མེད། །ཅེས་ཟེར་རོ། །དེ་ནས་ཡིད་འཕྲོག་མས་གླང་ངུ་ལ་འདི་སྐད་བྱས་སོ། །འདོད་རྒུའི་
ལོངས་སྤྱོད་ཆར་ལྟར་འབབ་པའི་ལྷ། །གླང་ངུ་ནོར་བུ་དགོས་འདོད་ཀུན་འབྱུང་དེ། །ཚོགས་བདག་དཀར་པོ་གླང་སྣ་བ་ཞེས་བྱ། །ཁྱེད་གསུངས་དམ་པ་གསེར་གྱི་ལྷུན་འདྲ་
དེ༑ །བདག་གི་སྙིང་གི་པདྨོ་ཁ་ཕྱེ་སྟེ། །རྟག་ཏུ་བཞུགས་ལ་མཆོག་ཐུན་དངོས་གྲུབ་སྩོལ། །ཞེས་གསོལ་བ་བཏབ་བོ། །དེ་ནས་ཡིད་འཕྲོག་མས་གླང་ངུའི་གསུང་ལྟར་རྒྱལ་པོ་
འཁོར་བཅས་ལ་ཞུ་བ་འདི་སྐད་ཕུལ་ལོ། །ཚོགས་གཉིས་གསོག་པ་སྤྲུལ་བའི་རྒྱལ་བློན་མཆོག །སྐྱེས་པའི་ཡིད་འཕྲོག་མདངས་ལྡན་མཛེས་བྱེད་མ། །སྨན་རྣམས་སྐྱེད་བྱེད་ལྷ་
མོར་མངའ་གསོལ་བའི། །ཀུན་ཏུ་བཟང་མོ་འགྲོ་བའི་དོན་ཕྱིར་དུ། །བདུད་རྩི་སྨན་གྱི་ས་བོན་འདེབས་པ་ལ། །གྲོགས་ཀྱི་དམ་པ་རྒྱལ་པོ་འཁོར་བཅས་མཛོད། །བྱས་

པས༑ རྒྱལ་པོས་གསུངས་པ། རྒྱལ་བ་བསྐྱེད་པའི་ཡུམ་ཆེན་མོ། །ཕྱི་རབས་སེམས་ཅན་དོན་ཆེད་དུ། །སྨན་གྱི་ས་བོན་འདེབས་བྱེད་པ། །སྤྲུལ་པའི་ལྷ་མོ་གང་དེ་རྒྱལ། །
བདག་སོགས་དགའ་ཞིང་སྤྲོ་བཞིན་དུ། །ཆས་རྐྱེན་སྒྲུབ་ལ་ཐེ་ཚོམ་མེད། །ལྷ་མོ་ཆེན་མོས་བདག་རྒྱུད་རློབས། །གསུངས་སོ། །དེ་ནས་ཡིད་འཕྲོག་མས་པཎྜི་ཏ་ཁྲུས་ཀྱི་སྡོང་
པོ་ལ་འདི་སྐད་ཅེས་ཞུས་སོ། །ཕ་མེད་མ་མེད་དྲི་མེད་པད་མཚོར་པད་སྡོང་བརྫུས་ཏེ་འཁྲུངས། །དུས་གསུམ་རྒྱལ་བ་རིགས་ལྔ་རྒྱ་མཚོ་འདུས་པའི་སྐུ། །སྐུ་ལྔ་ཡེ་ཤེས་ལྔ་ལྡན་
ཐུགས་རྗེ་ཆེན་པོ་སྤྱན་རས་གཟིགས། །གསུང་གི་སྤྲུལ་པ་པདྨ་འབྱུང་གནས་ཞེས་སུ་གྲགས། །ས་གསུམ་འགྲན་ཟླ་བྲལ་བའི་ཁྲུས་ཀྱི་སྡོང་པོ་དེ་ལ་འདུད། །བདག་སོགས་
གདུལ་བྱར་གཏོགས་དང་ཕྱི་རབས་སེམས་ཅན་དོན་བྱེད་དུ། །ནད་སེལ་སྨན་གྱི་ས་བོན་སྨོན་ལམ་འདེབས་བྱེད་གང༌། །ཁྱེད་ཀྱི་ཐུགས་རྗེའི་ནུས་པས་བདག་གི་གྲོགས་མཛོད་

༄༅།   །ཅིག་།ཅེས་ཞུས་སོ། །དེ་ནས་པཎྜི་ཏ་ཆེན་པོ་དང༌། རྒྱལ་པོ་བཙུན་མོ་བློན་པོའི་ཚོགས་དང་ཡིད་འཕྲོག་མ་འཁོར་དང་བཅས་པ་གནས་ཆེན་པོ་རྡོ་རྗེ་གདན་དུ་ཕེབས་
སོ༑ །དེ་ནས་ཡིད་འཕྲོག་མས་གསོལ་བ་འདི་ལྟར་བཏབ་པ། །ཕྱོགས་བཅུ་ན་བཞུགས་པའི་བླ་མ་སངས་རྒྱས་བྱང་སེམས་སྨན་བླ་དྲང་སྲོང་རིག་འཛིན་ལྷ་མོ་བརྒྱུད་པར་བཅས་
པ་དང་། དཔའ་བོ་མཁའ་འགྲོ་དམིགས་མེད་པའི་མཁྱེན་རབ་དང་ཐུགས་རྗེའི་མངའ་བདག་དང་ལྡན་པ་ཁྱེད་རྣམས་དང་། ཁྱད་པར་དྲང་སྲོང་སྦ་མི་། བྲམ་ཟེ་ཡན་ལག་
མདའ་རིང་། ཨ་ཙ་རའི་རྒྱལ་པོ་མཁའ་ལྡིང་ནག་པོ། པཎྜི་ཏ་ཆེན་པོ་ཁྲུས་ཀྱི་སྡོང་པོ། རྒྱལ་པོ་བཙུན་མོ་བློན་པོའི་ཚོགས་དང་། དཀར་ཕྱོགས་ལ་དགའ་བའི་ལྷ་ཀླུ་ཁྱད་པར་
ཅན་རྣམས་བདག་ཅག་ཕྱི་རབས་ཀྱི་དོན་དུ་སྨོན་ལམ་འདེབས་པའི་གྲོགས་ལ་བྱོན་ཅིག་བྱས། གསེར་སྲང་སྟོང་བར་སྣང་ལ་གཏོར་བས། དམིགས་ཡུལ་ཐམས་ཅད་ཀྱི་ཕྱག་ཏུ་

བབས་སོ། །ཁྱད་པར་དྲང་སྲོང་བྲམ་ཟེ་ཨ་ཙ་ར་གསུམ་ཚོགས་འཁོར་མཛད་པའི་སྐུ་པང་དུ་གསེར་མང་པོ་བབས་སོ། །དེ་ནས་དྲང་སྲོང་ཆེན་པོའི་ཞལ་ནས་འདི་སྐད་གསུངས་
སོ༑ །ཡིད་འཕྲོག་མས་ཕྱི་རབས་སེམས་ཅན་དོན་དུ་སྨོན་ལམ་རླབས་པོ་ཆེ་འདེབས་པའི་གྲོགས་ལ་དེངས་ཤིག་གསུངས་ནས། སྐྱེས་མཆོག་གསུམ་གྱིས་མཁའ་ལ་འཕུར་ཏེ་
གནས་ཆེན་རྡོ་རྗེ་གདན་དུ་ཕེབས་སོ། །དེ་ནས་ཡིད་འཕྲོག་མས་གསོལ་བ་འདི་ལྟར་བཏབ་བོ། །བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་དང་། །སྨན་བླ་
དྲང་སྲོང་རིག་འཛིན་ལྷ་མོ་བརྒྱུད་པར་བཅས། །རིག་གསུམ་མགོན་པོ་ཁྲུས་ཀྱི་སྡོང་པོ་རྒྱལ་བློན་བཙུན་མོའི་ཚོགས། །སར་གནས་བྱང་སེམས་ལྷ་ཀླུ་ཁྱད་པར་ཅན་རྣམས་
ཀྱིས༑ །ཚོགས་བདག་སྤྲུལ་པ་གླང་ངུ་ཡིད་བཞིན་ནོར་བུ་ཡིས། །ཕྱི་རབས་དོན་དུ་ལུང་བསྟན་གནང་བ་ཇི་ལྟ་བར། །ཡིད་འཕྲོག་ལྷ་མོས་སྨོན་ལམ་འདེབས་པའི་གྲོགས་

༄༅། །མཛོད་ཅིག །གསུངས་ནས་ཡང་གསེར་སྲང་སྟོང་ཕུལ་ལོ། །དེ་ནས་ཡིད་འཕྲོག་མས་ཙན་དན་དམར་པོའི་ཕུར་པ་དང་། ཙན་དན་ས་མཆོག་གི་འཁར་བ་ཕྱེད་མར་
བཏང་སྟེ། ཕྱེད་ཤིང་གཞོགས་སུ་བཏང་ནས་གོང་དུ་སྨོས་པའི་གནས་སྨན་གྱི་རི་བོ་བཞི་དང་། རྒྱ་གར་ལི་བལ་ལ་སོགས་པའི་ཡུལ་རྣམས་སུ་སྨན་གྱི་རིགས་སྣ་ཚོགས་པ་མ་ཚང་
བ་མེད་པ་ཀུན་ཚང་བའི་སྨན་གྱི་ས་བོན་བཏབ་ནས་འདི་སྐད་བྱས་སོ། །ཡིད་འཕྲོག་ལྷ་མོ་མཛེས་ལྡན་རབ་མཛེས་མ། །གླང་དུ་ཡིད་བཞིན་ནོར་བུས་ལུང་བསྟན་བཞིན། །རྒྱ་
གར་ཤར་ནུབ་རྒྱ་ནག་ཡུལ་ཁམས་དང་། །ལི་ཡུལ་བལ་ཡུལ་བོད་ཡུལ་ལ་སོགས་པའི། །ཡུལ་ཁམས་རྣམས་སུ་ཕྱི་རབས་སེམས་ཅན་དོན། །དུག་གསུམ་ནད་སེལ་སྨན་གྱི་ས་
།ཇི་བཞིན་བཏབ་པ་དེ་བཞིན་ཐེབས་བྱས་ནས། །ལོ་འདབ་རྒྱས་ཤིང་འབྲས་བུ་སྨིན་པར་ཤོག །རིག་འཛིན་སྨན་པ་དྲང་སྲོང་ཆ་བྱད་རྣམས། །བསིལ་དྲོད་སྡེབས་

མཁས་སྨན་བླའི་བརྒྱུད་འཛིན་སྲས། །སྨན་རྣམས་འབད་མེད་ལྷུན་གྱིས་གྲུབ་པ་དང་། །འགྲོ་བའི་ནད་སེལ་སངས་རྒྱས་མྱུར་ཐོབ་ཤོག །དེ་ནས་དྲང་སྲོང་བྲམ་ཟེ་ཨ་ཙ་ར་
གསུམ་རང་གནས་སུ་གཤེགས་སོ། །པཎྜི་ཏ་ཁྲུས་ཀྱི་སྡོང་པོས་རྒྱ་གར་རྡོ་རྗེ་གདན་དུ་ཡིད་འཕྲོག་མས་སྨན་གྱི་ས་བོན་བཏབ་པ་ཐེབས་ཤིང་། སྨན་རྣམས་རྒྱས་ཤིང་སྨིན་པ་
དང་༑ འགྲོ་བའི་ནད་ཀྱི་ཟུག་རྔུ་ཞི་བའི་སྨོན་ལམ་འདེབས་ཀྱིན་བཞུགས་སོ། །རྒྱལ་བློན་བཙུན་མོའི་ཚོགས་དང་བཅས་པ་རྣམས་རྒྱལ་པོའི་ཕོ་བྲང་དུ་ཕེབས་སོ། །དེ་ནས་
 དུས་ནམ་ཞིག་གི་ཚེ་ཡིད་འཕྲོག་མའི་བསམ་པ་ལ་ངས་ཕྱི་རབས་སེམས་ཅན་གྱི་དོན་དུ་སྨན་གྱི་ས་བོན་དང་སྨོན་ལམ་ལྷན་ཅིག་དུ་བཏབ་པ་སྨིན་ནས་ཐེབས་སམ་མ་ཐེབས་སྙམ་
ཡོད་པའི་ཚེ། རྒྱལ་པོས་ཡིད་འཕྲོག་མ་ལ་འདི་སྐད་བྱས་སོ། །ཡིད་འཕྲོག་ཁྱོད་ཀྱིས་ས་བོན་བཏབ་པ་ཐེབས་མ་ཐེབས་གཟིགས་པ་ལ་པཎྜི་ཏ་ཁྲུས་ཀྱི་སྡོང་པོ་ལ་གསོལ་བ་

༄༅། །གདབ་པར་བྱའོ། །གསུངས་པས། ཡིད་འཕྲོག་མས་པཎྜི་ཏ་རྒྱ་གར་རྡོ་རྗེ་གདན་ནས་སྤྱན་དྲངས་ཏེ། གསོལ་བ་འདི་ལྟར་བཏབ་བོ། །དུས་གསུམ་གསལ་བར་
མཁྱེན་པ་སྤྲུལ་པའི་སྐུ། །བདག་གི་ས་བོན་སྨོན་ལམ་བཏབ་པའི་དོན། །ཐེབས་སམ་མ་ཐེབས་མཁྱེན་པའི་སྤྱན་གྱིས་གཟིགས། །འགྲོ་བའི་དོན་དུ་ལུང་བསྟན་སྩལ་དུ་
གསོལ༑ །ཞེས་གསོལ་བ་བཏབ་པས། པཎྜི་ཏས་གསུངས་པ། ཚོགས་གཉིས་བསགས་པའི་རྒྱལ་བའི་ཡུམ་ཆེན་སྐུ། །དོན་གཉིས་མཐར་ཕྱིན་སྨན་གྱི་ལྷ་མོ་སྟེ། །མཁྱེན་ང
བརྩེ་གཉིས་ལྡན་འགྲོ་བའི་ཟུག་རྔུ་སེལ། །བསམ་སྦྱོར་གཉིས་ལྡན་ས་བོན་སྨོན་ལམ་བཏབ། །ཐེབས་སམ་མ་ཐེབས་བདག་གི་ལྟར་བར་རིགས། །གསུངས་ནས་པཎྜི་ཏ་ཆེན་
པོས་རྫུ་འཕྲུལ་གྱིས་གང་གི་གནས་རྣམས་སུ་བྱོན་ནས་གཟིགས་པས་ཡིད་འཕྲོག་མས་བཏབ་པའི་སྨན་རྣམས་ཀྱི་ས་བོན་བཏབ་པ་ཐེབས་ལུགས་འདི་ལྟར་འདུག་གསུངས། ཡིད་

འཕྲོག་མ་ལ་གསུངས་པ། ཡིད་འཕྲོག་ལྷ་མོའི་ངང་ཚུལ་བདུད་རྩི་མ། །ཁྱོད་ཀྱི་ཕྱི་རབས་སེམས་ཅན་དོན་ཕྱིར་དུ། །ས་བོན་སྨོན་ལམ་གཅིག་ཏུ་བཏབ་པའི་དོན། །སངས་
རྒྱས་བྱང་སེམས་རྣམས་ཀྱི་བྱིན་རླབས་སྨིན། །སེམས་ཅན་སྤྱི་མཐུན་ལས་རྣམས་འགྲུབ་པའི་མཐུས། །ཁྱོད་ཀྱིས་སྨོན་ལམ་ཐེབས་ཚུལ་འདི་ལྟར་འདུག །ཤེས་པ་མ་ཡེངས་
དྲན་པས་ཟུངས་ལ་ཉོན། ། བདུད་རྩི་སྨན་གྱི་སྐྱེ་གནས་འདི་ལྟར་འདུག །རྒྱ་གར་རྡོ་རྗེ་གདན་གྱི་ནུབ་ཕྱོགས་སུ། །དཔག་ཚད་གཅིག་དང་རྒྱང་གྲགས་ཕྱེད་ཀྱི་སར། །སྨན་གྱི་
རི་བོ་སྤོས་ངད་ལྡན་ཞེས་འདུག །དེ་ན་ཙན་དན་སྦྲུལ་སྙིང་འབའ་ཞིག་དང༌། །དཔག་ཚད་བཅུ་ཚུན་སྤོས་ཀྱི་ངད་དང་ལྡན། །ཨ་རུའི་ནགས་ཚལ་ལ་སོགས་སྨན་གྱི་རིགས། །
མ་འཁྲུངས་མ་ཚང་བ་ནི་གཅིག་ཀྱང་མེད། །ནད་ཀྱི་རིགས་སུ་གྱུར་པ་ཀུན་ལ་ཕན། །རིན་ཅན་ལས་གྲུབ་གཡའ་རི་བྲག་རི་དང༌། །སྤང་རི་ལ་སོགས་སྤྲུལ་པའི་རི་བོ་ཡིན། །

༄༅། །ཙན་དན་ལས་གྲུབ་ཐུགས་སྤྲུལ་སྨན་གྱི་བླ། །སྐུ་མདོག་དཀར་པོ་མཚན་དཔེའི་གཟི་བརྗིད་ལྡན། །འཁོར་རྣམས་ཐམས་ཅད་རྒྱལ་སྲས་བྱང་སེམས་ཡིན། །ཐེག་
དམན་སོ་སྐྱེས་བགྲོད་པའི་གནས་མིན་ཅིང་། །ཐེག་ཆེན་འཕགས་པ་ཁོ་ནའི་སྤྱོད་ཡུལ་ཡིན། །དེ་ནས་ནུབ་ཕྱོགས་དཔག་ཚད་གཅིག་འདས་ནས། །རིན་ཅན་རཏྣ་ནོར་བུ་ལས་
གྲུབ་པའི། །སྨན་གྱི་གྲོང་ཁྱེར་ལྟ་ན་སྡུག་ཅེས་བྱ། །མཛེས་ཤིང་བཀོད་ལེགས་ཡིད་འོང་གཞལ་མེད་ཁང་། །རིན་ཅན་ལས་གྲུབ་ཀ་བ་ཁྲི་དྲུག་སྟོང་། །རཏྣ་ལ་སོགས་གདུང་
གི་མིག་མངས་རིས། །སྒོ་བཞི་རྟ་བབས་བང་རིམ་བརྒྱད་དང་ལྡན། །རྩིག་པ་ལྔ་ལྡན་འདོད་ཡོན་ཕ་གུས་སྤྲས། །དྲ་བ་དྲ་ཕྱེད་རིན་ཅེན་ཤམ་བུ་འཕྱང༌། །མདའ་ཡབ་པུ་ཤུ་
གཞལ་མེད་ཁང་གི་དབུས། །ནོར་བུ་བེ་ཌཱུཪྻ་ཡི་གདན་སྟེང་ན། །སྤྲུལ་སྐུའི་སངས་རྒྱས་སྨན་པའི་རྒྱལ་པོ་བཞུགས། །མཚན་དང་དཔེ་བྱད་གཟི་བརྗིད་འོད་ཟེར་འབར། །ལྷ་

དང་དྲང་སྲོང་ཕྱི་ནང་འཁོར་གྱིས་བསྐོར། །དྲང་སྲོང་ལྷ་མོ་རིག་འཛིན་བརྒྱུད་པར་བཅས། །སྟོན་པ་ཉི་ཟླ་གཉིས་དང་རིགས་གསུམ་མགོན། །ཀུན་དགའ་བོ་དང་འཚོ་བྱེད་
གཞོན་ནུ་དང་། །དྲང་སྲོང་རིག་འཛིན་ཆ་བྱད་མང་པོས་བསྐོར། །འཁོར་རྣམས་ཐམས་ཅད་རྒྱལ་སྲས་ཞིང་བཀོད་པའི། །བྱ་དང་རི་དྭགས་ལ་སོགས་སྤྲུལ་པའི་རིགས། །
གསེག་མ་གྱོ་མོ་མ་དག་རྫས་མེད་ཅིང་། །དག་པ་རབ་འབྱམས་མཆོག་གི་སྤྲུལ་པའི་གནས། །ཐེག་དམན་ཉན་རང་རྣམས་ཀྱིས་སྤྱོད་ཡུལ་མིན། །ཐེག་ཆེན་རིགས་སད་
འཕགས་པའི་བཞུགས་གནས་ཡིན། །སྐུ་སྤྲུལ་སངས་རྒྱས་སྨན་བླའི་ཞལ་སྔ་ནས། །ཡིད་འཕྲོག་ལྷ་མོས་ས་བོན་བཏབ་པ་གང་། །ཁྲུས་ཀྱི་སྡོང་པོས་ཇི་ལྟར་བལྟས་པ་
བཞིན༑ །ཐེབས་པར་འགྱུར་ལ་སྨིན་པར་གདོན་མི་ཟ། །འདི་ནས་ཤར་ཕྱོགས་དཔག་ཚད་གཅིག་འདས་ན། །སྨན་གྱི་རི་བོ་སྤོས་ངད་ལྡན་པ་ཡོད། །སྨན་གྱི་སྐྱེས་འཁྲུངས་

༄༅། །རི་བོའི་ཡོན་ཏན་རྣམས། །ཁྱོད་རང་སྤྱན་གྱིས་གཟིགས་པ་ལྟར་ཡིན་པས། ཡོན་ཏན་དྲན་པར་གྱིས་ལ་གསོལ་བ་ཐོབ། །འདི་ནས་ལྷོ་ཕྱོགས་དཔག་ཚད་གཉིས་
འདས་ན། །སྨན་གྱི་རི་བོ་འབིགས་བྱེད་བྱ་བ་ཡོད། །དེ་ན་ཙན་དན་དམར་པོའི་ནགས་ཚལ་ཡོད། །སེ་འབྲུ་པི་པི་ལིང་སོགས་གྲང་སེལ་སྨན། །མ་འཁྲུངས་མ་ཚང་བ་ནི་
གཅིག་ཀྱང་མེད། །ཡོན་ཏན་ལྡན་པའི་རི་བོ་དེ་ཉིད་ན། །མེ་ཤེལ་ལས་གྲུབ་ཡོན་སྤྲུལ་སྨན་བླ་བཞུགས། །སྐུ་མདོག་ཕྱག་མཚན་རྒྱན་ལ་ངེས་པ་མེད། །མཚན་དཔེའི་གཟི་
འབར་ཡོན་ཏན་སྨན་གྱི་བླ། །འཁོར་རྣམས་ཐམས་ཅད་སྤྲུལ་པའི་རང་བཞིན་ཏེ། །ཡོན་ཏན་དྲན་པར་གྱིས་ལ་གསོལ་བ་ཐོབ། །འདི་ནས་ནུབ་ཕྱོགས་དཔག་ཚད་དྲུག་སྟོང་
མཚམས༑ །སྨན་གྱི་རི་བོ་མ་ལ་ཡ་ཞེས་ཡོད། །དེ་ན་ཙན་དན་གོ་ཤིའི་ནགས་ཚལ་དང༌། །བཟང་དྲུག་སྡོང་པོ་སྨན་སྡོང་བདེ་བ་སྐྱེད། །གུར་གུམ་སྤང་རི་ཚྭ་སྣ་སྣ་ཚོགས་

དང་༑ །ས་རྡོ་ལ་སོགས་འབྱུང་བའི་སྨན་གྱི་རིགས། །ནོར་བུ་རིན་ཅན་སྨན་དང་རྩི་སྨན་དང་། །ཤིང་སྨན་ཐང་སྨན་སྔོ་སྨན་སྲོག་ཆགས་སྨན། །མདོར་ན་སྨན་གྱི་རིགས་སུ་
གྱུར་པ་ཀུན། །མ་འཁྲུངས་མ་ཚང་བ་ནི་གཅིག་ཀྱང་མེད། །དེ་ན་རིན་ཅེན་ལས་གྲུབ་གསུང་སྤྲུལ་ནི། །དུག་གསུམ་ནད་སེལ་སྨན་པའི་རྒྱལ་པོ་བཞུགས། །མཚན་དཔེའི་
གཟི་འབར་འོད་ཟེར་ཕྱོགས་བཅུར་འཕྲོ། །འཁོར་རྣམས་ཐམས་ཅད་དཔའ་བོ་མཁའ་འགྲོས་བསྐོར། །ཡོན་ཏན་དྲན་པར་གྱིས་ལ་གསོལ་བ་ཐོབ། །འདི་ནས་བྱང་ཕྱོགས་
དཔག་ཚད་ལྔ་བརྒྱ་ན། །སྨན་གྱི་རི་བོ་གངས་ཅན་ཞེས་བྱ་ཡོད། །དེ་ན་ཙན་དན་ས་མཆོག་ནགས་ཚལ་དང༌། །ཏིག་ཏ་ནིམ་པ་ཨ་ཀ་རུ་ལ་སོགས། །ཚ་བའི་ནད་རྣམས་སེལ་
བའི་སྨན་གྱི་རིགས། །མ་འཁྲུངས་མ་ཚང་བ་ནི་གཅིག་ཀྱང་མེད། །དེ་ན་ཆུ་ཤེལ་ལས་གྲུབ་སྨན་བླ་ངའི། །འཕྲིན་ལས་སྤྲུལ་པ་སྨན་པའི་རྒྱལ་པོ་བཞུགས། །མཚན་དཔེ་ལྡན་

༄༅། །ཞིང་འགྲོ་བའི་དོན་ལ་མཁས། །འཁོར་རྣམས་ཐམས་ཅད་ལྷ་དང་ལྷ་མོའི་ཚོགས། །ཡོན་ཏན་དྲན་པར་གྱིས་ལ་གསོལ་བ་ཐོབ། །རི་བོ་འབིགས་བྱེད་རི་བོ་གངས་
ཅན་དང་། །རི་བོ་སྤོས་ངད་ལྡན་གྱི་བར་མཚམས་ན། །ཙན་དན་དམར་པོའི་ནགས་ཚལ་འཐུག་པོས་ཁྱབ། །སྨན་གྱི་རིགས་སུ་གྱུར་པ་ཚང་བར་འཁྲུངས། །རི་བོ་སྤོས་ངད་
ལྡན་དང་འབིགས་བྱེད་དང་། །རི་བོ་མ་ལ་ཡ་ཡི་བར་མཚམས་ན། །ཙན་དན་ས་མཆོག་ནགས་ཚལ་འཐུག་པོས་ཁྱབ། །སྨན་གྱི་རིགས་སུ་གྱུར་པ་ཚང་བར་འཁྲུངས། །རི་བོ་
བཞི་ལ་བར་མཚམས་རིང་ཐུང་ནི། །སྤོས་ངད་ལྡན་དང་འབིགས་བྱེད་བར་མཚམས་ན། །དཔག་ཚད་སུམ་བརྒྱ་རྒྱང་གྲགས་བརྒྱད་ཡོད་དེ། འབིགས་བྱེད་མ་ལ་ཡ་ཡི་བར་
མཚམས་ན། །དཔག་ཚད་ལྔ་བརྒྱ་རྒྱང་གྲགས་ཉི་ཤུ་ལྔ། །མ་ལ་ཡ་ནས་གངས་ཅན་བར་མཚམས་ན། །དཔག་ཚད་དྲུག་སྟོང་ལྔ་བརྒྱ་ཡོད་པར་གསུངས། །གངས་ཅན་སྤོས་

ངད་ལྡན་པའི་བར་མཚམས་ན། །དཔག་ཚད་ལྔ་སྟོང་དྲུག་བརྒྱ་རྒྱང་གྲགས་བཅུ། །རི་བོ་བཞི་ལ་རིན་ཅན་ལས་གྲུབ་པའི། །བྲན་གཡོག་ཆེན་པོ་སྟོང་སྟོང་ཡོད་པར་གྱུར། །
གཞན་ཡང་རྒྱ་གར་རྒྱ་ནག་ཤར་ནུབ་ན། །ཙན་དན་དཀར་དམར་ལ་སོགས་སྨན་གྱི་རིགས། །ས་བོན་ཀུན་ཐེབས་སྨིན་པར་གྱུར་པ་ཡིན། །ལི་ཡུལ་བལ་ཡུལ་ལ་སོགས་ཆ་
འདྲ་ཙམ། །བོད་ཀྱི་ཡུལ་ནའང་སྨན་གྱི་ས་བོན་ཐེབས། །ཁྱད་པར་ཡིད་འཕྲོག་མ་ཡི་ཐུགས་རྗེ་དང༌། །སྨོན་ལམ་ས་བོན་ལྷན་ཅིག་བཏབ་པའི་མཐུས། །སེམས་ཅན་སྤྱི་
མཐུན་ལས་ཀྱི་བྱེ་བྲག་གི །གཅིག་ན་མེད་པ་གཅིག་ཏུ་སྐྱེ་བ་ཡོད། །དུག་རྣམས་སྨན་དུ་བྱིན་གྱིས་ང་ཡིས་བརླབས། །ས་སྟེང་སྨན་མིན་གང་ཡང་ཡོད་མ་ཡིན། །ནད་གཞི་
དང་ནི་གཉེན་པོའི་སྨན་དུ་འདུ། །ད་དུང་ཁྲུས་སྡོང་ཅན་ངས་ཡིད་ལ་བཟུང༌། །སྨན་གྱི་རི་བོ་རྣམ་བཞིའི་གནས་སུ་སོང་། །ཡིད་འཕྲོག་འདོད་དོན་འགྲུབ་པར་གྱིས་ཤིག་

༄༅། །གསུངས། །བདག་གིས་རི་བོ་བཞི་ཡི་གནས་སུ་ཕྱིན། །སྨན་པའི་རྒྱལ་པོའི་གསུང་ལ་འཁྲུལ་པ་མེད། །ཡོན་ཏན་དྲན་པས་དད་པ་གཏིང་ནས་གཡོས། །ཕྱི་རབས་
སེམས་ཅན་ནད་ལས་གྲོལ་བར་ངེས། །ཡིད་འཕྲོག་འདོད་དོན་འགྲུབ་བོ་དགའ་བར་མཛོད། །གསུངས་པས། དེ་ནས་ཡིད་འཕྲོག་མ་བསམ་པ་རྫོགས་ཏེ་དགའ་ཞིང་མགུ་ནས་
པཎྜི་ཏ་ལ་གསེར་སྲང་སྟོང་ཕུལ་ནས་འདི་སྐད་ཞུས་སོ། །སྤྲུལ་པའི་སྐུ་ལ་མཚན་དང་དཔེ་བྱད་ལྡན། །གྲོང་ཁྱེར་ལྟ་ན་སྡུག་དང་རི་བོ་བཞིའི། །ཡོན་ཏན་སྨན་གྱི་ས་བོན་ཐེབས་
པ་གཟིགས། །ཁྱད་པར་སྨན་པའི་རྒྱལ་པོ་དངོས་དང་མཇལ། །གདམས་ངག་མ་འོངས་ལུང་བསྟན་དངོས་སུ་ཐོབ། །བདག་སོགས་འདོད་པ་འགྲུབ་བའི་སྐྱེས་མཆོག་ལྷ། །ད་
དུང་བདག་སོགས་མགོན་སྐྱབས་ཁྱེད་ལ་ཞུ། །ཞེས་གསོལ་བ་བཏབ་བོ། །དེ་ནས་བློན་པོ་གསེར་ཆེན་པོས་ཡིད་འཕྲོག་མ་ལ་འདི་སྐད་བྱས་སོ། །ཡིད་འཕྲོག་ལྷ་མོ་ངོ་མཚར་

སྤྲུལ་པའི་སྐུ། །སངས་རྒྱས་པདྨ་རྒྱས་པའི་ཞལ་མངའ་མ། །ཕྱག་གཡས་པར་བུ་ཕྱག་གཡོན་གླིང་བུ་བསྣམས། །བདུད་རྩི་སྨན་རྐྱལ་ཕྲག་ལ་ཐོགས་པ་དེ། །དུག་གསུམ་ནད་
སེལ་ལྷ་མོ་བདུད་རྩི་མ། །འགྲོ་བ་ནད་ཀྱིས་གདུངས་ལ་ཐུགས་རྗེས་གཟིགས། །འཆི་མེད་བདུད་རྩིའི་དངོས་གྲུབ་སྩལ་དུ་གསོལ། །ཅེས་གསོལ་བ་བཏབ་བོ། །དེ་ནས་རྒྱལ་
པོས་ཡིད་འཕྲོག་མ་ལ་སྨན་གྱི་ལྷ་མོ་མཆེད་བརྒྱད་གང་ཡིན་གསུངས་པས། །ཡིད་འཕྲོག་མས་ཞུས་པ། །བདུད་རྩི་ལྷ་མོ་གྲུབ་པའི་ལྷ་མོ་དང༌། །གཟི་བརྗིད་འོད་ལྗང་སྨུག་
སེལ་ངང་ཁ་མ། །མདངས་ལྡན་མ་དང་ལྷ་མོ་རིག་བྱེད་མ། །བདག་ཅག་མཆེད་བརྒྱད་སྨན་གྱི་རིགས་འཛིན་ལྷ། །ཞུས་སོ། །རྒྱལ་པོ་དགའ་བའི་བློ་གྲོས་ཀྱིས་འདི་སྐད་ཡིད་
འཕྲོག་མ་ལ་ཞུས་སོ། །བདག་གི་ལུས་སེམས་བསྐྱེད་པ་སྤྲུལ་པའི་ཡུམ། །སྨན་གྱི་ལྷ་མོ་བདུད་རྩིར་མངའ་གསོལ་མ། །བདུད་རྩི་སྨན་གྱི་ནུས་པ་བསྐྱེད་བྱེད་ལྷ། །འགྲོ་བ་

༄༅། །ནད་ཀྱིས་གདུངས་པའི་སྐྱབས་གཅིག་མ། །བདག་རྒྱུད་གསོ་རིག་བསྟན་པའི་སྲོག་བཟུང་ནས། །གསོ་རིག་བསྟན་པ་འཛིན་པར་བྱིན་གྱིས་རློབས། །ཞེས་གསོལ་བ་
བཏབ་པས། ཡིད་འཕྲོག་མས་སྲས་ཀྱིས་གསོལ་བ་བཏབ་པ་ལྟར་ཞལ་གྱིས་བཞེས་སོ། །དེ་ནས་བཙུན་མོ་བདེ་བྱེད་མས་འདི་སྐད་བྱས་སོ། །དཔལ་ལྡན་འཛུམ་ཞལ་མཛེས་
པའི་རྒྱན་གྱིས་སྤྲས། །རྒྱས་པའི་པདྨ་མཛེས་པའི་སྤྱན་དང་ལྡན། །ཐུགས་རྗེ་ཀུན་ལ་སྙོམས་པའི་ཐུགས་ལྡན་མ། །འགྲོ་བ་ནད་གྱིས་གཟིར་ལ་ཐུགས་རྗེས་གཟིགས། །སྨན་
རྣམས་བདུད་རྩིར་བསྒྱུར་ལ་འགྲོ་རྣམས་སྐྱོབས། །དེ་ནས་བློན་པོ་བློ་གྲོས་ཆེན་པོས་ཡིད་འཕྲོག་མ་ལ་འདི་སྐད་བྱས་སོ། །སྐྱེས་པའི་ཡིད་འཕྲོག་ལྷ་མོ་བདུད་རྩི་མ། །དྲང་སྲོང་
གསུམ་ནི་རིགས་གསུམ་མགོན་པོའི་དཔལ། །བདག་སོགས་གདུལ་བྱར་གྱུར་པ་ཐམས་ཅད་ལ། །ཁྱེད་ཀྱི་ཐུགས་རྗེའི་སྤྱན་གྱིས་ལེགས་གཟིགས་ནས། །ཁྱེད་དང་དབྱེར་མེད་

གཅིག་ཏུ་འདྲེས་པར་ཤོག །ཅེས་གསོལ་བ་བཏབ་པས། བློན་པོ་དང་ཡིད་འཕྲོག་མ་འོད་དུ་མེར་ཞུ་ནས། །སྨན་གྱི་བླ་མའི་ཐུགས་ཀར་ཐིམ་མོ། །དེ་ནས་རྒྱལ་པོ་དགའ་བའི་
བློ་གྲོས་ཀྱི་བཙུན་མོ་དཔལ་གྱི་ཁྲིམས་མཛེས་མ་བྱ་བ་ལ་སྲས་རྒྱལ་པོ་པདྨའི་དཔལ་ཞེས་བྱ་བ་འཁྲུངས་སོ། །དེའི་བཙུན་མོ་ལྷ་མོ་དཔལ་སྒྲོན་ཞེས་བྱ་བ་བྱུང་ངོ༌། །དེ་ལ་སྲས་མ་
བྱུང་བས་རྒྱལ་པོས་པྲ་དང་མཚན་མཁན་རྣམས་ཀྱིས་མཚན་བརྟགས་པས། རི་བོ་སྤོས་ངད་ལྡན་བྱ་བ་ན་རི་བོང་གཡུའི་ཐོར་ཚུགས་ཅན་ཞིག་ཡོད། དེ་གདན་དྲོངས་དང་བཙུན་
མོ་ལ་བུ་བཙའ་བར་འགྱུར་རོ་བྱས་པས། །རྒྱལ་པོས་མཚན་མཁན་རྣམས་ལ་གསུངས་པ། དེ་ལྟ་བུའི་རི་བོང་དེ་སུས་གདན་འདྲོངས་ཞུས་པས། །མཚན་མཁན་ན་རེ། རྒྱ་
ནག་རི་བོ་རྩེ་ལྔ་ན་དྲང་སྲོང་ནག་པོ་ཆུ་ཤིང་འཁར་བ་འཛིན་བྱ་བ་ཡོད། དེས་གདན་འདྲོངས་བྱས་པས། དྲང་སྲོང་དེ་སུས་གདན་འདྲོངས་གསུངས་པས། དེ་བློན་པོ་ཆེན་པོ་

༄༅། །སེང་གེ་སྟོབས་ལྡན་གྱིས་གདན་འདྲོངས་ཞུས་པས། རྒྱལ་པོས་བློན་པོ་སེང་གེ་སྟོབས་ལྡན་ལ་འདི་སྐད་གསུངས་སོ། །བློ་གྲོས་དཔའ་རྩལ་སྟོབས་དང་ལྡན། །བློ་
སྟོབས་ནུས་པ་རྒྱས་པའི་དཔལ། །རྒྱལ་སྲིད་འཛིན་ཕྱིར་མཚན་བརྟགས་པས། །རྒྱ་ནག་རི་བོ་རྩེ་ལྔ་ནས། །དྲང་སྲོང་ཆུ་ཤིང་འཁར་བ་འཛིན། །གདན་དྲངས་རི་བོ་སྤོས་ལྡན་
ནས༑ །རི་བོང་གཡུ་ཡི་ཐོར་ཚུགས་ཅན། །ཐབས་དང་རྟེན་འབྲེལ་འགྲིག་གྱུར་ན། །བཙུན་མོ་སྦྲུམ་དང་ལྡན་པ་ཡོང་། །ཞེས་པའི་ལུང་བསྟན་ཐོབ་པ་ཡིན། །བློན་པོ་ཆེན་
པོ་དཔའ་བོ་ཆེ། །ཁྱོད་ཉིད་རི་བོ་རྩེ་ལྔར་སོང་། །གསུངས་པས། བློན་པོ་ཆེན་པོས་རྒྱལ་པོའི་གསུང་ལྟར་བྱོན་པས་ཆུ་ཆེན་པོ་ཞིག་གི་འགྲམ་དུ་སླེབས་པ་ན། །ཆུ་ལ་མ་ཐར་
བས་དྲང་སྲོང་ཆེན་པོ་ལ་གསོལ་བ་བཏབ་པས། མི་དམར་པོ་རྒྱབ་ན་པོ་ཏི་ཁྱེར་བ་ལག་ན་རལ་གྲི་ཁྱེར་བ་ཞིག་ཆུ་ཁ་ལ་ཡེམ་མེ་བྱུང་བས། བློན་པོ་ཆེན་པོས་བདག་རྒྱ་ནག་རི་

བོ་རྩེ་ལྔར་དྲང་སྲོང་ཆེན་པོ་གདན་འདྲེན་པ་ལགས་ཏེ། ཆུ་ལ་མ་ཐར་བྱས་པས། མི་དེ་ན་རེ། བརྔན་པ་སྟེར་ན་ཆུ་ལས་སྒྲོལ་ཟེར། བློན་པོ་ཆེན་པོས། བླ་གཡུ་དཀར་ཆེན་
འོད་འཕྲོ་ཕུལ་པས་ཆུ་ལས་བསྒྲལ་ལོ། །དེ་ནས་བློན་པོས་མི་དེ་དང་བསྡོངས་ནས་བྱོན་པས། རི་བོ་རྩེ་ལྔའི་མདུན་དུ་སླེབས་པའི་ཚེ། མི་དེ་ན་རེ། རྒྱ་ནག་རི་བོ་རྩེ་ལྔ་ལག་
སོར་བསླང་བ་དང་འདྲ་སྟེ། གཡས་ཀྱི་རྩེ་གཅིག་ན་སྤྱན་རས་གཟིགས་བཞུགས། གཅིག་ན་རྗེ་བཙུན་སྒྲོལ་མ་བཞུགས། གཡོན་གྱི་རྩེ་གཅིག་ན་དམ་པ་རྒྱ་གར་བཞུགས། །
གཅིག་ན་དྲང་སྲོང་ཆུ་ཤིང་འཁར་བ་འཛིན་པ་བཞུགས། རྩེ་དབུས་མ་ན་འཕགས་པ་འཇམ་དཔལ་བཞུགས། དེ་རིང་རི་རྩེ་དབུས་མ་ན་བཀའ་གྲོས་དང་ཚོགས་འཁོ ར་ཡོད་པས་
དེར་འགྲིམ་ཟེར་བ་ལྟར་རི་རྩེ་དབུས་མ་ལ་གཏད་ནས་ཕྱིན་པས་སྨུག་པ་དང་འཇའ་འོད་དཀྱིལ་ལ་མ་ཐར་བས། དྲང་སྲོང་ཆེན་པོ་བདག་ལ་ཐུགས་རྗེས་སྐྱོབས་ཤིག རྒྱལ་པོའི་

༄༅། །འདོད་དོན་འགྲུབ་པར་བྱིན་གྱིས་རློབས་བྱས་གསོལ་བ་རྩེ་གཅིག་ཏུ་བཏབ་པས། སྨུག་པ་དྭངས་ཏེ་རྩེ་དབུས་མའི་སྒོ་དྲུང་དུ་སླེབས་སོ། །དེ་ནས་སྔར་གྱི་མི་དམར་པོ་
དེ་བྱུང་ནས་མི་དེ་ན་རེ། ངས་ཁོང་རྣམས་ལ་གནང་བ་ཞུས་ཡོད་པས་ཕོ་བྲང་ནང་དུ་ཤོག་ཟེར་རོ། །དེ་ནས་མི་དེ་དང་བསྡེབས་ནས་ནང་དུ་ཕྱིན་པས། གཞལ་ཡས་ཁང་མཛེས་
ཤིང་ཡིད་དུ་འོང་བ། ཕྱི་གསལ་ནང་གསལ་དགོས་འདོད་ཀུན་འབྱུང་བ་གཅིག་འདུག་གོ །དེ་ན་འཇམ་དཔལ། སྤྱན་རས་གཟིགས། སྒྲོལ་མ། དམ་པ་རྒྱ་གར་རྣམས་
བཞུགས་འདུག སྔར་གྱི་མི་དེ་དྲང་སྲོང་ཆེན་པོ་ཆུ་ཤིང་འཁར་བར་གྱུར་ནས་བློན་པོས་ཕུལ་བའི་གཡུ་དེ་སྐེ་ལ་བཏགས་ནས་འདུག་གོ །དེ་ནས་འཕགས་པ་འཇམ་དཔལ་གྱིས་
བློན་པོ་ཆེན་པོ་ཁྱོད་གར་འགྲོ་གསུངས་པས། །བློན་པོས་སྔར་གྱི་ལོ་རྒྱུས་ཞུས་པས། དེ་ནས་འཇམ་དཔལ་གྱི་དྲང་སྲོང་ཁྱོད་རྒྱ་གར་འཕགས་པའི་ཡུལ་དུ་རྒྱལ་པོའི་ཐུགས་དམ་

བསྐང་བ་ལ་གཤེགས་ཤིག་གསུངས་པས། དྲང་སྲོང་དང་བློན་པོས་ཆུ་ཤིང་གི་འཁར་བ་ལ་ཆིབས་ནས་ནམ་མཁའ་ལ་འཕུར་ནས་བྱོན་ཏེ། རྒྱལ་པོ་པདྨའི་དཔལ་གྱི་ཕོ་བྲང་དུ་
ཕེབས་སོ། །དེ་ནས་རྒྱལ་པོས་དྲང་སྲོང་ཆེན་པོ་ལ་ནོར་བུ་སྟོང་ཚོ་གཅིག་ཕུལ་ནས་སྔར་གྱི་ལོ་རྒྱུས་རྣམས་ཞུས་སོ། །དེ་ནས་དྲང་སྲོང་ཆེན་པོས་རྒྱལ་པོ་ལ་འདི་སྐད་གསུངས་
སོ༑ །རིན་པོ་ཆེ་སྟོང་ཚོ་ལས་གྲུབ་པའི་བུམ་པ་གཅིག་དང་། འབྲས་དཀར་ས་ལུ་ལ་རྒྱལ་པོའི་ཁྲག་གི་ཁ་ཁྲུ་བཏབ་པ་གལ་ཏེ་གང་།བཙུན་མོའི་ཁྲག་གི་ཁ་ཁྲུ་བཏབ་པ་གལ་ཏེ་
གང་རྣམས་དགོས་གསུངས་པས། རྒྱལ་པོ་དང་བཙུན་མོས་ཤིང་ཏ་ལའི་ཚེར་མས་ཁྲག་གཏར་ནས་འབྲས་ལ་ཁ་ཁྲུ་བཏབ། བུམ་པ་དང་བཅས་པ་དྲང་སྲོང་ལ་ཕུལ་ལོ། །དེ་
ནས་དྲང་སྲོང་ཆེན་པོས་ངེད་ཀྱི་གྲོགས་ལ་དཔའ་པོ་གདོང་དྲུག་པའི་བློན་པོ་འདི་དང༌། གནོད་སྦྱིན་ལག་ན་རྡོ་རྗེ་ཕྱག་རྡོར་དང༌། རྔོན་པའི་རྒྱལ་པོ་རྟ་མགྲིན་ཨ་བི་ཀ་དང་། བྱ་ཆེན་

༄༅། །པོ་ཕྱག་བཞི་པ་གཤོག་བརྒྱངས་ཅན་རྣམས་དགོས། ངེད་ལྔ་པོས་སེང་གེ་དཀར་མོའི་འོ་མ་བླངས་ཏེ་གཡུའི་ཐོར་ཚུགས་ཅན་གྱི་གསོལ་ཟས་ལ་དགོས་གསུངས་པས།
རྒྱལ་པོས་ནོར་བུ་ཁྲི་ཚོ་གཅིག་ཕུལ་ནས་འདི་སྐད་ཞུས་སོ། །དྲང་སྲོང་ཆེན་པོ་མཐུ་དང་རྫུ་འཕྲུལ་ཅན། །བདག་གི་དཔལ་དུ་ཤར་བ་ཨེ་མ་མཚར། །བདག་ཅག་འདོད་དོན་
སྒྲུབ་པའི་དོན་སླད་དུ། །ཁྱོད་ཀྱི་ཐུགས་རྗེས་བདག་ཅག་བསྐྱང་དུ་གསོལ། །གང་ལ་གང་འདོད་དངོས་གྲུབ་ཁྱེད་ཀྱིས་སྩོལ། །རེ་ས་གཞན་ན་མེད་དོ་ཐུགས་རྗེ་ཅན། །ཞུས་
པས༑ དྲང་སྲོང་ཆེན་པོས་འབྲས་ཀྱི་གལ་ཏེ། རིན་པོ་ཆེའི་བུམ་པ་རྣམས་བློན་པོའི་རྒྱབ་ཏུ་བསྐུར། ཆུ་ཤིང་གི་འཁར་བ་ལ་ཆིབས་ཏེ་སྔར་ལྟར་བྱོན་ནས། སྨན་གྱི་གྲོང་ཁྱེར་
ལྟ་ན་སྡུག་ཏུ་ཕེབས་སོ། །དེ་ནས་སྨན་པའི་རྒྱལ་པོས་གྲོང་ཁྱེར་དང་རི་བོ་བཞིའི་ཡོན་ཏན་དང་ལུང་བསྟན་པཎྜི་ཏ་ཁྲུས་སྡོང་ཅན་ལ་གནང་བ་ལྟར་ཐོབ། ཁྱད་པར་རི་བོ་གངས་

ཅན་ན་གནོད་སྦྱིན་ལག་ན་རྡོ་རྗེ་དང་། རྔོན་པའི་རྒྱལ་པོ་ཨ་བི་ཀ་ཡོད་པ་དང༌། རི་བོ་མ་ལ་ཡ་ན་བྱའི་རྒྱལ་པོ་གཤོག་བརྒྱངས་ཅན་ཡོད་པ་དང༌། རི་བོ་འབིགས་བྱེད་ན་སེང་
གེའི་རྒྱལ་པོ་ཧ་ལ་སྒྲ་སྒྲོགས་ཀྱི་སེང་མོ་ལ་འོ་མ་དུས་རྒྱུན་དུ་འཛག་པ་དང༌། །རི་བོ་སྤོས་ངད་ལྡན་ན་རི་བོང་གཡུའི་ཐོར་ཚུགས་ཅན་ཡོད་པ་དང༌། གཞན་ཡང་རི་བོ་བཞི་ན་ལྷའི་
བདུད་རྩི་འཆི་མེད། མིའི་བདུད་རྩི་བདེ་བྱེད། ལྷ་མིན་གྱི་བདུད་རྩི་འཆི་གསོས་ཡོད་པའི་ལུང་བསྟན་ཐོབ་བོ། །དེ་ནས་དྲང་སྲོང་ཆེན་པོ་དང་བློན་པོ་ཆེན་པོས་སྨན་གྱི་རི་བོ་མ
བཞི་རུ་བྱོན་ཏེ། གནོད་སྦྱིན་ལག་ན་རྡོ་རྗེ། རྔོན་པའི་རྒྱལ་པོ་ཨ་བི་ཀ བྱའི་རྒྱལ་པོ་གཤོག་བརྒྱངས་ཅན་སྤྱན་དྲངས། སེང་གེའི་རྒྱལ་པོ་ཧ་ལ་སྒྲ་སྒྲོགས་ལ་རྒྱལ་པོ་དང་
བཙུན་མོའི་ཁྲག་གི་ཁ་ཁྲུ་བཏབ་པའི་འབྲས་དཀར་གལ་ཏེ་གང་སྤྲད། སེང་གེ་དཀར་མོའི་འོ་མ་བུམ་པ་གང་བླངས། རི་བོ་སྤོས་ངད་ལྡན་ནས་རི་བོང་གཡུའི་ཐོར་ཚུགས་གདན་

༄༅། །དྲངས་ནས། རྒྱལ་པོ་པདྨའི་དཔལ་གྱི་ཕོ་བྲང་དུ་ཕེབས་སོ། །དེ་ནས་དྲང་སྲོང་ཆེན་པོ་ལ་སོགས་པའི་སྤྲུལ་སྐུ་ཆེན་པོ་དྲུག་གིས་རྒྱལ་པོ་པདྨའི་དཔལ་གྱི་འདོད་དོན་
ལྟར་གསོལ་བ་བཏབ། རྒྱལ་པོས་སྐྱེས་མཆོག་དམ་པ་དྲུག་ལ་བསྙེན་ཅིང་བཀུར། ནོར་བུ་རིན་པོ་ཆེ་འབུམ་ཚོ་རེ་རེའི་འབུལ་བ་བྱས་ནས་རང་གི་བཞུགས་གནས་རྣམས་སུ་
ཕེབས་སོ། །དེ་ནས་དུས་ནམ་ཞིག་གི་ཚེ་བཙུན་མོ་ལྷ་མོ་དཔལ་སྒྲོན་སྦྲུམ་དང་ལྡན་པ་ལས། རྒྱལ་བུ་དཔལ་ལྡན་ཕུན་ཚོགས་འཁྲུངས་སོ། །དེ་ནས་དུས་ནམ་ཞིག་གི་ཚེ་རྒྱལ་
བུ་དཔལ་ལྡན་ཕུན་ཚོགས་ཕོ་བྲང་ནས་གཡངས་སུ་ལྷུང་བའི་ཚེ། བློན་པོ་སེང་གེ་སྟོབས་ལྡན་གྱི་རི་བོ་སྤོས་ངད་ལྡན་ནས་ལྷ་མིན་གྱི་བདུད་རྩི་འཆི་གསོས་བླངས་ནས་བཏབ་
བས༑ རྒྱལ་པོ་གསོས་པར་གྱུར་ཏོ། །རྒྱལ་པོ་དཔལ་ལྡན་ཕུན་ཚོགས་ཀྱི་བཙུན་མོ་དབྱངས་ཀྱི་ལྷ་མོ་ལ་སྲས་གཉིས་བྱུང་བའི་སྡོང་འདུམ་སྐྱེས་ཀྱི་བཙུན་མོ་ལ་སྲིན་པོའི་རྒྱལ་

པོའི་བཙུན་མོ་དམར་རྒྱན་གྱི་བུ་མོ་རོ་རྙེད་མ་བྱུང་བ་ལས། རོ་རྙེད་མ་ལ་རྒྱལ་པོ་རྔ་ཆེན་པོ་དང་། རྒྱལ་པོ་ལེགས་པའི་བློ་གྲོས་གཉིས་བྱུང་བས། རྒྱལ་པོ་རྔ་ཆེན་པོས་རྗེ་བཙུན་
མ་བསྒྲུབས་པས། རྗེ་བཙུན་མའི་ལུང་བསྟན་ལ། ཁྱོད་ཀྱི་རྔ་བཟོ་བའི་བུ་མོ་གངྒཱའི་ལྷ་མོ་དང་འགྲོགས་ཤིང་དགའ་མགུར་སྤྱད་ན། དེ་ལ་རྒྱལ་པོ་བི་བྱི་དགའ་བྱེད་བྱ་བས་བོད་
ཡུལ་མུན་པའི་གླིང་དུ་གསོ་དཔྱད་ཀྱི་བསྟན་པ་སྤེལ་བར་འགྱུར་རོ། །ཞེས་ལུང་བསྟན་ནོ། །དེ་ནས་རྒྱལ་པོ་རྔ་ཆེན་པོས་རྔ་བཟོའི་བུ་མོ་གངྒཱའི་ལྷ་མོ་དང་འགྲོགས་པས་རྒྱལ་པོ་
བི་བྱི་དགའ་བྱེད་བྱ་བ་འཁྲུངས་སོ། །དེ་དང་དུས་མཉམ་དུ་བྲམ་ཟེ་དྲིལ་བཟོ་མའི་བུ་མོ་ལ། བུ་མོ་བི་ལྷ་དགའ་མཛེས་མ་བྱ་བ་སྐྱེས་སོ། །རྒྱལ་བུ་དེ་དང་བུ་མོ་དེ་གཉིས་མི་
མཛེས་ཤིང་མདོག་རིད་པ་དབང་པོ་རྟུལ་ཞིང་སྐད་སྣ་ནས་འདོན་པ་གཉིས་ཡོད་དོ། །དེ་ནས་རྔ་བཟོ་བའི་བུ་མོ་གངྒཱའི་ལྷ་མོས་རྔ་ཆེན་བཅུ་བཅོས་ཏེ། རྡོ་རྗེ་གདན་གྱི་ཕྱོགས་

༄༅། །བཞི་མཚམས་བཞི་སྟེང་འོག་གཉིས་སུ་ཕུལ་ལོ། །དྲིལ་རྡུང་མའི་བུ་མོས་དྲིལ་བུ་བཅུ་བཅོས་ཏེ། རྡོ་རྗེ་གདན་ལ་གོང་ལྟར་ཕུལ་བས་རྒྱལ་བུ་དང་བུ་མོ་མཛེས་ཤིང་ལྟ་
ན་སྡུག་པ། མདོག་དཀར་ཞིང་ངག་སྙན་པ། བྱང་ཆུབ་སེམས་དཔའི་སྟོབས་རྒྱས་པར་གྱུར་ཏོ། །དེ་ནས་རྒྱལ་པོ་བི་བྱི་དགའ་བྱེད་དང༌། བུ་མོ་བི་ལྷ་དགའ་མཛེས་གཉིས་ཆུང་
གྲོགས་སུ་གྱུར་ཏོ། །ཁོང་གཉིས་ཀྱིས་ཕ་མ་རྣམས་ལ་གནང་བ་ཞུས་ཏེ་བྲམ་ཟེ་རྒྱུན་ཤེས་ཀྱི་བུའི་དྲུང་དུ་བྱོན་ཏེ་གསོ་དཔྱད་ཀྱི་བསྟན་པ་ལ་ཞུགས་སོ། །དེ་ནས་རྒྱལ་པོ་བི་བྱི་གེ
དགའ་བྱེད་དང༌། བུ་མོ་བི་ལྷ་དགའ་མཛེས་མ་བྲམ་ཟེ་རྒྱུན་ཤེས་ཀྱི་བུའི་དྲུང་དུ་བྱོན་ནས་གསོ་དཔྱད་ཀྱི་གཞུང་དོན་རྫོགས་པར་མཁྱེན་ནས། ཡུད་ཙམ་གཅིག་རང་གནས་སུ་
ལོག སླར་རྒྱ་གར་ཤར་ནུབ་དང་། རྒྱ་ནག ལི་ཡུལ། བལ་ཡུལ་རྣམས་སུ་གསོ་དཔྱད་ཀྱི་བསྟན་པ་སྤེལ་བར་མཛད་དོ། །དེ་ནས་རྒྱལ་པོའི་ཁབ་ཏུ་སྨན་པ་འཚོ་བྱེད་གཞོན་

ནུ་འཇའ་ལུས་བརྙེས་པ། སྐལ་བ་དང་ལྡན་པ་ལ་གསོལ་བ་གང་བཏབ་ཏུ་མཇལ་བ་ཞིག་ཡོད་པ་དེ་དང་མཇལ་ཏེ་གདམས་ངག་གི་སྐོར་མཛོད་ཕྱི་ནང་གསང་གསུམ་ཞུས་སོ། །
དེ་ནས་གསོ་དཔྱད་ཀྱི་འགྲོ་དོན་མཛད་པས་སྨན་པ་འཚོ་བྱེད་བི་བྱི་དང་བི་ལྷ་མ་བྱ་བར་གྲགས་སོ། །དེ་ནས་བདུད་རྩི་སྨན་སྒྲུབ་གྱི་སྒྲུབ་པ་མཛད་པས་སྐུ་ལ་སྐྱེ་འཆི་མེད་པ་འཆི་
མེད་ཚེའི་དངོས་གྲུབ་ཐོབ་སྟེ་ད་ལྟ་ཡང་རྒྱ་གར་ཙན་དན་ནགས་གསེབ་ན་བཞུགས་སོ། །དེ་གཉིས་ཀྱི་བོད་དུ་གསོ་དཔྱད་སྤེལ་ཕྱིར་སྐབས་ཤིག་བོད་དུ་བྱོན་པ་ནི། དེའི་ཚེ་བོད་
ན་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་སྤྲུལ་ལྷ་ཐོ་ཐོ་རི་སྙན་ཤལ་བཞུགས་དུས། སྨན་པ་བི་བྱི་དང་བི་ལྷ་མ་རྒྱ་གར་རྡོ་རྗེ་གདན་ན་བཞུགས་ཡོད་པའི་ཚེ། རྗེ་བཙུན་
མའི་ལུང་བསྟན་དེ་བོད་ལ་བྱོན་ནས་གསོ་དཔྱད་སྤེལ་དགོས་གསུངས་པས། སྨན་པ་གཉིས་ཀྱིས་ཞུས་པ། ལྷ་ཆེན་མོ་གནང་པར་མཛད་དུ་གསོལ། །བོད་ཡུལ་ཁ་བ་ཅན་གྱི་

༄༅། །ཡུལ། །མི་རྒོད་སྲིན་པོའི་གདོང་པ་ཅན། །འདྲེ་སྲིན་འདྲེ་རྒོད་མ་རུང་བྱེད། །མི་ནི་བྱོལ་སོང་ཕྱུགས་ལས་བླུན། །དཀར་པོའི་དགེ་བ་ཞལ་མི་འཚོ། །ཚ་གྲང་བླང་
དོར་ག་ལ་ཤེས། །ཕན་པ་བསླབས་ཀྱང་གནོད་པར་ཤེས། །གསོ་དཔྱད་གནས་ལུགས་ངོ་མི་ཤེས། །ཕན་བཏགས་ལེན་དུ་གནོད་པ་སྐྱེལ། །བླུན་པོ་སྨྱོན་པ་འོ་དོད་འབོད། །
ལས་ནི་སྡིག་པའི་ལས་ལ་སྤྱོད། །གསོ་དཔྱད་སྤེལ་བའི་ཡུལ་མེད་པས། །ཐུགས་རྗེའི་བཀའ་ཡི་གནང་བར་མཛོད། །ཞུས་པས། རྗེ་བཙུན་མའི་ཞལ་ནས། བོད་ཁམས་ཁ་
བ་ཅན་གྱི་ལྗོངས། །ཐུབ་པས་ལུང་བསྟན་ཡང་དག་མཛད། །ཁྱད་པར་སངས་རྒྱས་བཀའ་བགྲོས་ནས། །ཐུགས་རྗེ་ཆེན་པོའི་འདུལ་སྐལ་ཡིན། །དེ་གྲོགས་ང་རང་སྒྲོལ་མས་
བྱེད༑ །སངས་རྒྱས་བསྟན་ལ་སངས་རྒྱས་འབྱོན། །གསོ་བྱེད་བསྟན་པ་བོད་ན་ཡོད། །འགྲོ་དོན་ནུས་པར་ཐེ་ཚོམ་མེད། །བོད་ཀྱི་དོན་ལ་མྱུར་དུ་སོང་། །ཐུགས་རྗེའི་སྤྱན་

གྱིས་ང་རང་གཟིགས། །ཐུགས་རྗེ་ཆེན་པོའི་བྱིན་རླབས་འཇུག །ཡོན་ཏན་ཕན་ཡོན་དཔག་ཏུ་མེད། །ཚེ་སྔོན་སྨོན་ལམ་བཏབ་པའི་མཐུས། །ཁྱེད་རང་བརྒྱུད་པར་བཅས་
རྣམས་ཀྱིས། །གསོ་དཔྱད་བསྟན་པ་འཛིན་པར་ནུས། །དགའ་བར་གྱིས་ལ་བོད་ལ་བཞུད། །ཅེས་ལུང་བསྟན་ནོ། །དེ་ནས་སྨན་པ་གཉིས་ཀྱིས་བོད་ལ་བྱོན་པས་བར་ཆད་
མེད་པར་བོད་དུ་ཕེབས་སོ། །དེ་ནས་སྨན་པ་སྤྲུལ་སྐུ་གཉིས་བོད་ཀྱི་ཡུལ་ཁྲོད་ཅིག་ཏུ་བྱོན་པས། བུ་མོ་མཁའ་འགྲོའི་མཚན་རྟགས་དང་ལྡན་པ་ལོ་ཉི་ཤུ་ལོན་པ་གཅིག་གིས་
བུད་མེད་དར་ལ་བབས་པ་གཅིག་ཁུར་ནས་སྒོ་ཕྱིར་བསྐྱལ་སོང་བས། སྨན་པ་གཉིས་ཀྱིས་བུད་མེད་འདི་སྒོར་བསྐྱལ་ནས་ཅི་བྱེད་གསུངས་པས། བུ་མོ་དེ་ན་རེ། འདི་བདག་
གི་མ་ལགས་ནད་པ་ཡིན་ཟེར་རོ། །སྨན་པས་གསུངས་པ། སྤྱིར་མ་ཡིན་ཞིང་སྒོས་ནད་པ་ཡིན་པས། སྒོར་མ་འདོན་ནང་དུ་ཞོག་གསུངས་པས། བུ་མོ་ན་རེ། མ་ཡིན་ཀྱང་

༄༅།   རྣམས་ལ་ནད་དྲི་ཕོག་ཅིང་ཁྱིམ་ལྷ་མི་མཉེས། ངེད་རང་བོད་ཀྱི་ཨ་ལུགས་ཡིན་ཟེར་རོ། །དེ་ནས་སྨན་པས་གསུངས་པ། ཁྱེད་བོད་ལ་བླ་མ་ཡོད་དམ་གསུངས་
པས༑ བུ་མོ་དེ་ན་རེ། སྤྱན་རས་གཟིགས་ཟེར། ཡང་སྨན་པས། སངས་རྒྱས་ཡོད་དམ། ཆོས་ཡོད་དམ། དགེ་འདུན་ཡོད་དམ། སྐྱབས་མགོན་ཡོད་དམ། གསོ་དཔྱད་
ཡོད་དམ། ནད་གསོ་བ་པོའི་སྨན་པ་ཡོད་དམ་གསུངས་པས། བུ་མོས་རིམ་པ་བཞིན་ལན་བཏབ་པ། སངས་རྒྱས་སྣང་བ་མཐའ་ཡས་ཡོད། ཆོས་ༀ་མ་ཎི་པདྨེ་ཧཱུྃ་ཧྲཱིཿ དགེ་
འདུན་བཙུན་པ་རྣམས། སྐྱབས་མགོན་རྒྱལ་པོ། གསོ་དཔྱད་ལུགས་ལ་ཟས་ཀྱི་ཚོད། རྨ་གསར་པ་ལ་མར་བཞུ་ནས་བཏང་བས་རྩ་ཁ་བསྡམས་ཤེས་ཙམ་ཡོད་དོ། །ནད་གསོ་
བ་པོའི་སྨན་པ་ཕ་མ་ཡོད་ཟེར། ཡང་སྨན་པས་གསུངས་པ། ཁྱེད་བོད་ཀྱི་ལུགས་ལ་ནད་པ་ཡིན་ཚད་སྒོར་འདོན་ནམ་གསུངས་པས། བུ་མོ་ན་རེ། བུ་ཚ་ན་ན་ཕ་མས་ཕྱིར་མི་

འདོན༑ ཕ་མ་ན་ན་བུ་ཚས་ཕྱིར་འདོན་ཞུས་པས། སྨན་པའི་ཐུགས་ལ་བོད་མུན་པའི་གླིང་དུ་མི་དུད་འགྲོ་སྐྱེ་བ་ལས་འོས་མེད། ལུགས་འདི་འདྲ་ཕོད་པ་དགོངས་ནས་སེམས་
ཅན་ལ་དམིགས་པའི་སྙིང་རྗེ་ཚད་མེད་པ་འཁྲུངས་ནས་བུ་མོ་ལ་འདི་སྐད་སྨྲས་སོ། །ཡེ་ཤེས་མཁའ་འགྲོ་མཚན་དང་ལྡན་བྱེད་གང་། །བུ་མོ་ཡིད་མཛེས་ལྟ་སྡུག་ཡིད་འོང་མ། །
རིན་ཆེན་འོད་མཛེས་ཞེས་བྱ་བུ་མོའི་མཚན། །བོད་ཡུལ་མུན་འཐིབས་ནགས་ཚལ་ཅན་གྱི་ཡུལ། །མི་ནི་བསོད་ནམས་མ་བསགས་ཕྱུགས་ལས་བླུན། །ཕ་མ་ནད་པ་སྒོ་ཕྱིར་
འབུད་མི་ཕོད། །འདི་འདྲའི་མི་ལུགས་མཐའ་འཁོབ་ཡུལ་གླིང་ཡིན། །ཕ་མ་ནད་པ་དཀོན་མཆོག་མཆོད་པའི་ཡུལ། །བླ་མ་སངས་རྒྱས་དགེ་འདུན་སྐྱབས་གནས་ཡུལ། །
དམ་པའི་ཆོས་དང་གསོ་དཔྱད་དབུ་བརྙེས་ཀྱང༌། །ཕྱོགས་འཛིན་མ་གཏོགས་གདེངས་ཐོབ་གང་ཡང་མེད། །བོད་གླིང་ཁ་བ་ཅན་གྱི་ཡུལ་ལྗོངས་སུ། །གསོ་དཔྱད་སྒྲོན་མེ་ངེད་

༄༅། །གཉིས་སྦྱོར་བར་ངེས། །དགའ་བར་གྱིས་ལ་བོད་ཡུལ་དྲིལ་སྒྲོགས་ཤིག །གསུངས་པས། བུ་མོ་དེས་མ་དང་སྨན་པ་གཉིས་ནང་དུ་སྤྱན་དྲངས། མ་ལ་ནད་གཡོག་
སྨན་པའི་ངག་ལྟར་བྱས། སྨན་པ་གཉིས་ལ་གསེར་སྲང་སྟོང་གི་མཎྜལ་ཕུལ་ནས་འདི་སྐད་ཞུས་སོ། །སྨན་པ་མཆོག་སྤྲུལ་ཐུགས་རྗེའི་བདག་ཉིད་གཉིས། །སྒྲོལ་མས་ལུང་
བསྟན་རྒྱ་གར་འཕགས་ཡུལ་ནས། །བྱང་ཕྱོགས་ཁ་བ་ཅན་གྱི་ཡུལ་དུ་ཕེབས། །བོད་ཡུལ་གསོ་རིག་སྒྲོན་མེ་ལེགས་སྦྱར་ནས། །འགྲོ་ཀུན་ནད་ཀྱི་ཟུག་རྔུ་སེལ་བའི་ལྷ། །
སྨན་པའི་རྒྱལ་པོའི་གསུང་སྤྲུལ་ཡིན་པར་ངེས། །བོད་ཀྱི་རྗེ་འབངས་དཔལ་དུ་ཤར་བ་མཚར། །ཞུས་སོ། །དེ་ནས་བུ་མོ་དེས་བོད་ན་ནད་གསོ་བ་པོའི་སྨན་པ་གསར་པ་གཉིས་
རྒྱ་གར་ནས་ཕེབས་ཞེས་དྲིལ་ཆེན་པོ་བསྒྲགས་སོ། །དེ་ནས་བོད་ཡུལ་དུ་སྨན་པ་གཉིས་ཀྱིས་གསོ་དཔྱད་ཀྱི་བསྟན་པ་བཙུགས་པའི་སྙན་གྲགས་བྱང་ཆུབ་སེམས་དཔའ་ལྷ་ཐོ་ཐོ་

རི་སྙན་བཙན་གྱིས་གསན་ནས། སྨན་པ་གཉིས་ཕོ་བྲང་ཡུམ་བུ་བླ་མཁར་དུ་སྤྱན་དྲངས། རིན་པོ་ཆེའི་ཁྲི་དགུ་བརྩེགས་ཀྱི་སྟེང་དུ་བཞུགས་སུ་གསོལ། གསེར་སྲང་འབུམ་ཚོ་
རེ་རེའི་འབུལ་བ་བྱས་ནས། སྨན་པ་གཉིས་ཀྱི་ཞབས་རྒྱལ་པོའི་སྤྱི་ཐོག་ཏུ་བླངས་ནས་འདི་སྐད་གསུངས་སོ། །སྨན་པའི་རྒྱལ་པོའི་ཐུགས་རྗེའི་དཀྱིལ་འཁོར་ལས། །སྐྱེས་
མཆོག་དམ་པ་སྨན་པ་རྣམ་གཉིས་འཁྲུངས། །འགྲོ་བའི་དོན་ལ་ཁ་བ་ཅན་དུ་བྱོན། །འགྲོ་བའི་དཔལ་འབྱོར་སྐྱིད་པའི་ཉི་མ་ཤར། །བདག་གི་དཔལ་དུ་གྱུར་པ་ཨེ་མ་ཧོ། །
བོད་ཡུལ་སེམས་ཅན་ནད་ཀྱི་མཚོ་ལས་སྒྲོལ། །གསོ་དཔྱད་བསྟན་པ་ཉི་ལྟར་གསལ་བྱས་ནས། །བོད་ཀྱི་རྗེ་འབངས་དོན་ཕྱིར་བོད་ཡུལ་དུ། །རྟག་པར་བཞུགས་ལ་བདག་
སོགས་ཐུགས་རྗེས་གཟིགས། །གསུངས་ནས་ལྷ་ལྕམ་ཡིད་ཀྱི་རོལ་ཆ་སྨན་པ་བི་བྱི་དགའ་བྱེད་ལ་ཕུལ་ལོ། །དེ་ནས་སྨན་པ་གཉིས་ཀྱིས་གསུངས་པ། རྒྱལ་པོའི་ཚུལ་བཟུང་

༄༅། །མི་མཆོག་སྤྲུལ་པའི་སྐུ། །བྱང་ཆུབ་སེམས་དཔའ་ཀུན་བཟང་ཞེས་བྱར་གྲགས། །འགྲོ་དོན་བསྟན་འཕེལ་བོད་ཀྱི་མངའ་བདག་མཛད། །ཡིད་ཀྱི་རོལ་ཆ་ཕུལ་བས་
བློ་བག་དགའ། །ཁྱེད་ཀྱི་བཀའ་ལྟར་རེ་ཞིག་བོད་དུ་སྡོད། ལོ་སྐོར་གཉིས་བོད་དུ་བཞུགས་སོ། །དེ་ནས་རྒྱ་གར་འཕགས་པའི་ཡུལ་དུ་འགྲོ། །གསོ་དཔྱད་བསྟན་པ་བདག་གིས་
ལེགས་སྤེལ་ལ། །རིགས་འཛིན་སྨན་པའི་ཆ་བྱད་ལག་ཏུ་འཕྲོད། །དེ་ཡི་བརྒྱུད་འཛིན་སྤེལ་ཞིང་དར་བར་འགྱུར། །གསུངས་ནས་སྨན་པ་གཉིས་ཀྱང་རེ་ཞིག་བོད་དུ་བཞུགས་
སོ༑ །ལྷ་ལྕམ་ཡིད་ཀྱི་རོལ་ཆ་ལ་སྨན་པ་དུང་གི་ཐོར་ཅོག་ཅན་འཁྲུངས་སོ། །དེ་ལ་སྨན་པ་གཉིས་ཀྱིས་རེག་པ་རྩའི་མདོ། འཚོ་བ་ཟས་ཀྱི་མདོ། སྦྱོར་བ་སྨན་གྱི་མདོ། །
གཏར་སྲེག་དཔྱད་ཀྱི་མདོ། རྨ་ཆས་བཟོའི་མདོ་རྣམས་གནང་། གཞན་ཡང་རྩ་འགྲེལ། འགྲེལ་བཤད་ཁོག་དབུབ། ས་བཅད། ལག་ལེན་དང་བཅས་པ་གནང་ངོ་། །སྨན་

པ་གཉིས་དེ་ནས་རྒྱ་གར་ལ་ཕེབས་སོ། །སྨན་པ་དུང་གི་ཐོར་ཅོག་ཅན་གྱི་ལྷ་ཐོ་ཐོ་རི་དང༌། དེའི་སྲས་ཁྲི་སྙན་གཟུགས་བཙན་གཉིས་ཀའི་བླ་སྨན་མཛད་དོ། །རྒྱལ་པོ་ཁྲི་སྙན་
གཟུགས་བཙན་ནས། རྗེ་དཔལ་འཁོར་བཙན་ཡན་གྱི་རྒྱ་རབས་ཀྱི་རྒྱལ་པོ་ལ་སྨན་པ་དུང་གི་ཐར་ཅོག་ཅན་གྱི་སྲས་བརྒྱུད་རེ་རེས་བླ་སྨན་མཛད་ནས་རྒྱལ་པོ་རེ་དང་སྨན་པ་རེ་
ཐབས་ཤེས་ཟུང་དུ་འཇུག་ཚུལ་ནི་འདི་ལྟར་བྱུང་སྟེ། རྒྱལ་པོ་ཁྲི་སྙན་གཟུགས་བཙན་གྱི་སྐུ་ཚེའི་སྟོད་ཀྱི་བླ་སྨན་དུང་གི་ཐོར་ཅོག་གིས་མཛད་ཅིང་སྐུ་ཚེའི་སྨད་དུང་གི་ཐོར་ཅོག་གི་
སྲས་བློ་གྲོས་ཆེན་པོས་མཛད་པར་གྲགས་ཤིང་བློ་གྲོས་ཆེན་པོའི་ཡུམ་ནི་ཚངས་པའི་གླུ་ལེན་མ་ཞེས་ཟེར་ལ། རྒྱལ་པོ་ཁྲི་སྙན་གཟུགས་བཙན་གྱི་སྲས་འབྲོང་སྙན་ལྡེའུའི་བླ་སྨན་
བློ་གྲོས་ཆེན་པོའི་སྲས་བློ་གྲོས་མཚུངས་མེད་དེ། འདིའི་བཙུན་མོ་དགའ་བ་དཔལ་ལྡེ་ཞེས་ཟེར་ཞིང་། འབྲོང་སྙན་ལྡེའུའི་སྲས་སྟག་རི་གཉན་གཟིགས་ཀྱི་བླ་སྨན་བློ་གྲོས་

༄༅། །མཚུངས་མེད་ཀྱི་སྲས་བློ་གྲོས་རབ་གསལ་གྱིས་མཛད་ཅིང༌། འདིའི་བཙུན་མོ་དཔལ་གྱི་གཟི་བརྗིད་མ་ཡིན་ལ་འདི་གཉིས་ཀྱི་སྲས་བློ་གྲོས་རྒྱལ་མཛོད་ཀྱི་རྒྱལ་པོ་
གནམ་རི་སྲོང་བཙན་གྱི་བླ་སྨན་མཛད། བློ་གྲོས་རྒྱལ་མཛོད་གྱི་ཇོ་མོ་བློ་གྲོས་བཟང་མོ་སྟེ་འདི་གཉིས་ཀྱི་སྲས་བློ་གྲོས་བཤེས་གཉེན་གྱི་ཆོས་རྒྱལ་སྲོང་བཙན་སྒམ་པོའི་བླ་སྨན་
མཛད༑ བློ་གྲོས་བཤེས་གཉེན་གྱི་ཇོ་མོ་དཀོན་ཅོག་བཟང་མོ་ལ་འདྲེ་རྗེ་རྒྱ་གར་བཛྲ་འཁྲུངས་ཏེ་དེས་རྒྱལ་པོ་གུང་སྲང་གུང་བཙན་སོགས་ཀྱི་བླ་སྨན་མཛད་ཅིང་། མང་སྲོང་མང་
བཙན་གྱི་བླ་སྨན་ཡང་འདིས་མཛད་དོ། །རྒྱ་གར་བཛྲ་གྱི་ཇོ་མོ་དགའ་སྐྱོང་མའི་སྲས་ཁྱུང་པོ་རྡོ་རྗེས་འདུས་སྲོང་མང་པོ་རྗེ་རླུང་གནམ་འཕྲུལ་གྱི་རྒྱལ་པོའི་བླ་སྨན་མཛད། ཁྱུང་
པོ་རྡོ་རྗེའི་ཇོ་མོ་རྒྱ་ས་ཆོས་སྒྲོན་ལ་གཡུ་ཐོག་ཡོན་ཏན་མགོན་པོ་འཁྲུངས་ཏེ་དགུང་ལོ་བརྒྱ་དང་ཉི་ཤུ་རྩ་ལྔ་བཞུགས་ནས་རྒྱལ་པོ་ཁྲི་སྲོང་ལྡེ་བཙན་དང་དེའི་ཡབ་མེས་ཨག་ཚོམ་

གཉིས་ཀའི་བླ་སྨན་མཛད་ཅིང་གཡུ་ཐོག་ཡོན་ཏན་མགོན་པོའི་སྲས་འབུམ་སེང་། དཔལ་འབུམ། དགའ་དགའ་གསུམ་གྱིས་མངའ་བདག་མུ་ཏིག་བཙན་པོ། །མུ་ནེ་བཙན་པོ།
མུ་ཁྲི་བཙན་པོ་མཆེད་གསུམ་གྱི་བླ་སྨན་མཛད་དེ་འཕྲིན་ལས་ཀྱང་ཡབ་ཀྱི་གདན་ས་ཁེགས་པ་བྱུང༌། སྲས་གསུམ་གྱི་ཇོ་མོ་ལྷ་མོ་དཔལ་འདྲེན་ལ། སྲས་སྲ་ལུ་ཞེས་སམ་མཚན་
གཞན་གཡུ་ཐོག་འགྲོ་མགོན་དུ་གྲགས་པ་འཁྲུངས་ནས། མངའ་བདག་རལ་པ་ཅན་དང་གླང་དར་སོགས་ཀྱི་བླ་སྨན་མཛད་དེ་གསོ་རིག་གི་བསྟན་པ་དར་རྒྱས་སུ་གནས།
གཞན་དུ་ན་རྒྱལ་པོ་གླང་དར་འདིས་ཐུབ་བསྟན་སྙིང་པོ་འདུལ་བ་སོགས་དམ་པའི་ཆོས་བསྣུབས་པ་ལ་འབད་པ་ཞིག་གོ །འགྲོ་མགོན་གྱི་ཇོ་མོ་ཇོ་འཇམ་ནོར་བུ་བཟང་མོར་གཡུ་
ཐོག་ཇོ་སྲས་དཔལ་འཁྲུངས་ཏེ་མངའ་བདག་འོད་སྲུངས་དང་ཡུམ་བརྟན་གཉིས་བྱུང་ཀྱང་ཡུམ་བརྟན་ནི་མངའ་བདག་གི་གདུང་ལས་གཞན་དུ་གྱུར་པའི་གླེང་གཞི་ཡང་མང་། འདི་

༄༅། །འོད་སྲུངས་ཀྱི་བླ་སྨན་མཛད། ཇོ་སྲས་ཀྱི་ཇོ་མོ་ཕུན་ཚོགས་ནོར་བུ་ལ་གཡུ་ཐོག་བྱམས་པ་ཐུགས་རྗེ་འཁྲུངས་ནས་མངའ་བདག་དཔལ་འཁོར་བཙན་གྱི་བླ་སྨན་དུ་གྱུར་
ཏོ༑ །འདི་ཡན་ལ་ཆོས་རྒྱལ་གྱི་གདུང་དང་གཡུ་ཐོག་པའི་གདུང་ཐབས་ཤེས་ཟུང་འབྲེལ་ལྟ་བུ་བྱུང་ཞིང༌། མངའ་བདག་དཔལ་འཁོར་བཙན་གྱི་སྲས་སྐྱིད་བདེ་ཉི་མ་མགོན་དང་
སྐྱིད་བདེའི་སྲས་བཀྲ་ཤིས་བདེ་གཉིས་རང་དུས་མཉམ་པར་གཡུ་ཐོག་རྙིང་མའི་གདུང་བྱམས་པ་ཐུགས་རྗེ་དཔལ་གྱི་སྲས་བྱམས་པ་དཀོན་ཅོག་བདེ་ལེགས། དེའི་སྲས་བྱམས་པ་
བདེ་ལེགས་གཉིས་བྱུང་ཞིང་། བྱམས་པ་བདེ་ལེགས་ཡན་ལ་གཡུ་ཐོག་རྙིང་མ་ཞེས་སུ་གྲགས་ཤིང་། དེ་ནས་གཡུ་ཐོག་གི་གདུང་ལ་གཡུ་ཐོག་གསར་མ་བྱུང་ཀྱང་འདིའི་ལོ་རྒྱུས་
ནི་གསར་མའི་སྐབས་སུ་འབྱུང་ངོ༌། །གཡུ་ཐོག་རྙིང་མ་དེ་དག་གི་ནང་ནས་མཁས་པ་ཆེན་པོར་གྲགས་པ་འདྲེ་རྗེ་རྒྱ་གར་བཛྲ་ཞེས་བྱ་བ་ནས་གཡུ་ཐོག་པ་ཞེས་པའི་མིང་བྱུང་སྟེ། །

དེ་ཡང་གཡུ་ཐོག་པ་ཞེས་པའི་རྒྱུ་མཚན། འདྲེའི་རྗེ་ཡིན་པའི་རྒྱུ་མཚན། རྒྱ་གར་བཛྲ་ཞེས་པའི་རྒྱུ་མཚན་གསུམ་ལས། དང་པོ་གཡུ་ཐོག་ཟེར་པའི་རྒྱུ་མཚན་ནི། སྐྱེས་བུ་དམ་
པ་དེ་ཡུལ་སྟོད་ལུང་སྐྱིད་སྣ་ཞེས་བྱ་བར་བཞུགས་ཏེ། འགྲོ་བ་ནད་པའི་དོན་ལ་དུས་སྐད་ཅིག་ཙམ་ཡང་མི་གཡེལ་ཞིང་ཚོགས་གཉིས་ཀྱི་རྒྱ་མཚོ་ཆེན་པོ་གསོག་པའི་ཚེ། དུས་
ཉིན་གཅིག་སྔར་བསྐོར་བའི་ནད་པ་ཞིག་བསྐོར་དུ་བྱོན་པས། སྟོད་ལུང་ཟམ་མོ་ཆེའི་འགྲམ་དུ་བུད་མེད་མཚར་མོ་ཡིད་དུ་འོང་བ་ཞིག་བྱུང་སྟེ། མཁས་པ་ཆེན་པོ་ཁྱོད་བདག་གི་
ཡུལ་དུ་ཕེབས་པར་ཞུ་ཟེར། མཁས་པ་ཆེན་པོས་གསུངས་པ། སྨན་བླ་བཻ་ཌཱུཪྻ་ལ་འདུད། །ངེད་སྔར་བསྐོར་གྱི་ནད་པ་མ་བསྐོར་ན། །སྨན་པའི་དམ་ཚིག་དག་ལས་
འགལ༑ །ཆད་དོན་དག་ལ་མ་བརྩིས་ན། །ནད་པ་ཡི་ཆད་བློ་སེམས་འཁྲུག །ནད་གཡོག་ངན་པའི་ཁ་སྨྲས་འདེབས། །དྲང་སྲོང་རིག་འཛིན་བཀའ་ཆད་འོང་། །མཛེས་ལྡན་

༄༅། །བུ་མོ་མི་མ་ཡིན། །ཀོ་ལོང་མ་བྱེད་རང་ཡུལ་སྙོགས། །གསུངས་པས། མོ་ན་རེ། ཁམས་གསུམ་ཆོས་ཀྱི་རྒྱལ་པོ་སྐྱིད་སྣ་བ། །མཚན་ནི་འབྲེལ་ཚད་དོན་ལྡན་ཞེས་
སུ་གྲགས། །བྱང་ཆུབ་སེམས་ལྡན་ཁམས་གསུམ་དབང་དུ་སྡུད། །སྟོང་ཉིད་དོན་རྟོགས་སྲིད་གསུམ་ཟིལ་གྱིས་གནོན། །གྲུབ་པ་མཐར་ཕྱིན་སྡེ་བརྒྱད་བྲན་དུ་འཁོལ། །ཡི་
དམ་རྗེས་བཟུང་དངོས་གྲུབ་ཆར་ལྟར་འབེབས། །ལྷ་འདྲེ་མི་གསུམ་རྗེ་རུ་གྱུར་པ་ཡིན། །ལྷ་རྗེ་མི་རྗེ་འདྲེ་རྗེ་ཞེས་སུ་གྲགས། །མར་གྱུར་སེམས་ཅན་ཕ་མ་ཤ་སྟག་པས། ། 
ནམ་མཁའ་བཞིན་དུ་ཀུན་ཁྱབ་ཕྱོགས་རིས་མེད། །སྐྱེས་བུ་དམ་པ་འགྲན་གྱི་དོ་མེད་ཁྱེད། །བདག་གི་རྗེ་བོ་ཀླུ་རྒྱལ་ཀླུ་རྗེ་དེ། །ཤིན་ཏུ་མ་བདེ་སྙུང་བའི་བྲོ་འཚལ་བས། །
འགྲོ་བའི་དོན་ཕྱིར་ཡུད་ཅིག་ཕེབས་པ་འཚལ། །ཞུས་པས། མཁས་པ་འདྲེ་རྗེས་གསུངས་པ། ཁྱོད་ཀྱི་ཡུལ་གང་ན་ཡོད་གསུངས་པས། མོ་ན་རེ། བདག་གི་ཡུལ་ཡ་གི་

ཡིན་ཟེར། བྲག་ནག་པོ་སྨུག་རུམ་འཐིབས་པ་ཞིག་འདུག ཡ་གི་ཐག་ཤིན་ཏུ་རིང་དོ་དགོངས་མི་སླེབས། སང་ཉིན་འགྲོ་གསུངས་པས། མོ་ན་རེ། དར་ཡུག་འདིའི་སྟེང་ལ་
བྱོན་ཟེར། དར་དཀར་ཡུག་གཅིག་བརྐྱང་བྱུང་བའི་སྟེང་དུ་ཞབས་བཞག་མ་ཐག་སྔར་མ་མཐོང་བའི་ཡུལ། མི་མང་པོ་ཡོད་པ་ཞིག་གི་དབུས་སུ་སླེབས་སོ། །དེ་ནས་མཁར་
ཆེན་པོ་ཞིག་བྲག་གཡང་ན་སྐྱ་འཛར་རེ་འདུག དེ་ལ་གསེར་གཡུ་སོགས་རིན་པོ་ཆེས་བརྒྱན་ཅིང་། འདོད་པའི་ལོངས་སྤྱོད་བསམ་གྱིས་མི་ཁྱབ་པ་དང་ལྡན་པ་ཞིག་འདུག
དེའི་དབུས་ན་སྔགས་པ་ནག་པོ་རལ་ཅོག་མི་ཙམ་ཡོད་པ། གཟུགས་མི་གསུམ་ལྡབ་ཙམ་གཅིག ལུས་ནད་ཀྱི་བཏབ་སྟེ་འཁུན་བུ་དང་སྡུག་སྐད་སྣ་ཚོགས་འདོན་པ་ཞིག་འདུག་
གོ ༑དེའི་སྔས་མགོ་ན་རིན་པོ་ཆེའི་ཁྲིའི་སྟེང་ན་ཟ་འོག་གི་འབོལ། དེའི་སྟེང་ན་ནོར་བུའི་གདན། དེའི་སྟེང་ན་ཁྲི་སྙན་གྱི་པགས་པའི་གདན་འདུག་པ་ལ་མཁས་པ་ཆེན་པོ་འདྲེ་

༄༅། །རྗེ་སྤྱན་དྲངས་སོ། །དེ་ནས་སྔགས་པ་དེ་ན་རེ། མཁས་བཙུན་གྲུབ་པ་བརྙེས་པ་བཟང་པོའི་མཆོག །ལུས་ཀྱི་ཟུག་རྔུ་སེལ་བ་སྨན་གྱི་མཆོག །བསིལ་དྲོད་སྡེབས་ལ་
མཁས་པ་སྨན་པའི་མཆོག །རྨ་ཆས་བཟོ་ལ་མཁས་པ་བདེ་བའི་མཆོག །ནད་ཀྱི་ཚ་གྲང་འབྱེད་ཤེས་མཁས་པའི་མཆོག །ངག་ཚིག་སྙན་པ་སྤྲོ་བ་བསྐྱེད་པའི་མཆོག །ཡིད་ལ་
མ་རྨོངས་རིག་པ་བཀྲ་བའི་མཆོག །མཐོང་བ་དོན་ལྡན་འབྲེལ་ཚད་ཐར་པར་འདྲེན། །ཀླུ་བདུད་ཟུག་རྔུའི་ནད་ལས་བསྐྱབ་ཏུ་གསོལ། །ཞུས་པས། མཁས་པ་ཆེན་པོའི་ཞལ་
ནས༑ ཁྱོད་ཀྱི་ནད་འདི་རྒྱུ་རྐྱེན་གང་ལས་བྱུང་གསུངས་པས། སྔགས་པ་ན་རེ། བདག་གིས་ཡུལ་ཆེ་གེ་མོ་ཞིག་ལ་ལོ་ཏོག་ལ་གནོད་པ་བྱས་པས། སེར་སྲུང་གི་ཐུན་ཕོག་པ་
ལགས་ཞུས་པས། མཁས་པ་འདྲེ་རྗེའི་ཞལ་ནས། འོ་ན་ཁྱོད་ཀྱི་ལུས་སྟོན་ཅིག་གསུངས་པས། ཡུངས་ཀར་ལ་ལ་རུས་ལ་ཐིམ། ལ་ལ་ཤ ལ་ལ་པགས་པ། ལ་ལ་རྩ་ལ་

ཐིམ་པར་གྱུར་ཏོ། །དེ་ནས་མཁས་པ་ཆེན་པོས། བྱ་ཁྱུང་ལྔ་དང་དངུལ་ཆུས་ནང་ནས་ཕུལ། བྱུག་པ་རྒྱན་འཁོར་གྱི་ཕྱི་ནས་བྱུགས་པས། སྐད་ཅིག་ལ་ཀླུ་བདུད་ནད་ལས་
གྲོལ་ལོ། །དེ་ནས་མཁས་པ་ཆེན་པོས་འདི་སྐད་གསུང་སོ། །ཡབ་ནི་བདུད་ལ་ཡུམ་ནི་ཀླུ། །གདུག་པ་ཅན་གྱི་ཀླུ་བདུད་ཁྱོད། །སྔར་ཡང་ལས་ངན་སྡིག་སྒྲིབ་བསགས། །
སེམས་ཅན་དབུགས་ལེན་སྲོག་ལ་སྤྱོད། །ཕྱི་མ་ངན་སོང་གསུམ་དུ་སྐྱེ། །སྙིང་རེ་རྗེ་འོ་ཀླུ་བདུད་ནག །སངས་རྒྱས་སྨན་པའི་རྒྱལ་པོ་དང༌། །དྲང་སྲོང་རིག་འཛིན་བྱིན་རླབས་
ཀྱིས༑ །ཀླུ་བདུད་གཙོ་བྱས་སེམས་ཅན་རྣམས། །གདུག་རྩུབ་ཞི་ནས་བྱང་སེམས་ལྡན། །ལྟ་ན་སྡུག་ཏུ་སྐྱེ་བར་ཤོག །གསུངས་སོ། །དེ་ནས་ཀླུ་བདུད་འཁོར་བཅས་དད་
པར་གྱུར་ནས་སྲོག་སྙིང་ཕུལ། སྨན་བླ་དྲང་སྲོང་རིགས་འཛིན་བརྒྱུད་པ་དང་བཅས་པའི་སྡོང་གྲོགས་བྱེད་པར་ཁས་བླངས་སོ། །དེ་ནས་ཀླུ་བདུད་ཀྱི་རྫས་ལོངས་སྤྱོད་དཔག་

༄༅། །མེད་དང་། ཁྱད་པར་དགོས་འདོད་འབྱུང་པའི་ནོར་བུ་མང་པོ་ཕུལ་ལོ། །དེ་ནས་བུད་མེད་མཛེས་མ་སྔར་གདན་འདྲེན་ལ་བྱུང་བ་དེས་དར་ཡུག་གཅིག་བརྐྱངས་བྱུང་
བའི་སྟེང་དུ་ཞབས་བཞག་པས་དེ་མ་ཐག་སྐད་ཅིག་ཉིད་ལ་ཟམ་སྣེར་ཕེབས་སོ། །དེ་ནས་མོ་ན་རེ། བདག་གིས་ཀྱང་ཁྱེད་ལ་བྱ་དགའ་འབུལ་བས། སང་ད་གཟོད་ཟམ་སྣེ་
འདིར་བྱོན་ཅིག་ཟེར། མོ་རླུང་འཚུབ་ཆེན་མོ་ཞིག་ཏུ་བརྫུས་ནས་བྲག་རི་ལ་ཐིམ་སོང་། དེ་ནས་སྔར་གྱི་ནད་པ་དེ་བསྐོར་ནས་རང་གནས་སུ་བྱོན་ནོ། །མཁས་པ་ཆེན་པོས་ལྷ་
འདྲེ་འདི་ཆད་ལ་བཙན་པར་དགོངས། མོ་རང་ཟེར་བ་ལྟར་ཟམ་སྣེར་བྱོན་པས། འབྲུག་དང་གློག་དང་ཆར་མུན་ཆེན་པོའི་གསེབ་ནས་བུད་མེད་སྐེད་པ་ཡན་གསེར་གཡུས་
བརྒྱན་པའི་རོ་གཅིག་ཆུས་ཁྱེར་བ་ཟམ་པའི་འཁོར་ལ་ཆགས་བྱུང་བས། མཁས་པ་ཆེན་པོའི་ཐུགས་ལ་མོས་བྱ་དགའ་སྟེར་ཟེར་བ་དེ་འདི་ཡིན་པ་འདུག་སྟེ། བདག་གི་ཕྱིར་དུ་

སྡིག་འདི་འདྲ་བ་གསོག་པ་བསམ་སྙིང་རྗེ་ཆེན་པོ་འཁྲུངས་སོ། །དེ་ནས་རྒྱན་རྣམས་ཚགས་བྱས་རོ་ཆུ་ལ་སྦྱངས་སོ། །དེ་ནས་རང་གི་ཁང་ཐོག་ཏུ་གསེར་གཡུ་རྣམས་བཀྲམས་
པས༑ ལུག་རྫིས་མཐོང་ནས། མཁས་པ་མཐོང་བ་དོན་ལྡན་ལ་གཡུའི་ཐོག་འདུག་གོ་བྱས་པས། དེ་མན་མཁས་པ་གཡུ་ཐོག་པར་གྲགས་སོ། །དེ་ནས་མཁས་པ་ཆེན་པོས་
བདུད་རྩི་སྨན་སྒྲུབ་དང༌། མགོ་ཐིག་རིན་ཅེན་གནད་འགྲེལ་འཚོལ་ཕྱིར་རྒྱ་གར་ལ་བྱོན། དེ་ནས་དང་པོ་ལྷོ་ཕྱོགས་དཔལ་གྱི་རི་བོར་བྱོན་ནས་སློབ་དཔོན་ཀླུ་སྒྲུབ་དང་མཇལ།
གསེར་སྲང་སྟོང་ཕུལ་ནས་མགོ་ཐིག་རིན་ཅེན་གནད་འགྲེལ་ཞུས་པས་རྩ་འགྲེལ་ཆ་ལག་ཁ་སྐོང་དང་བཅས་པ་གནང་ངོ་། །དེ་ནས་རྒྱ་གར་པདྨོའི་ཡུལ་གླིང་བྱ་བར་བྱོན་ནས།
ཚོང་དུས་ཅིག་ཏུ་བྲམ་ཟེ་ཟིལ་དང་གཟི་བརྗིད་ཅན་ཞིག་དང་མཇལ་བས་ཁྱོད་གང་ནས་འོང་། དོན་གང་ལ་འོང་ཟེར་བ་ལ་ལོ་རྒྱུས་རྒྱས་པར་ཞུས་པས། འོ་ན་ཁྱོད་ངའི་ཚ་བོར་

༄༅། །འདུག ང་སྨན་པ་བི་བྱི་དགའ་བྱེད་བྱ་བ་ཡིན། ཁྱོད་བདུད་རྩི་སྨན་སྒྲུབ་འདོད་ན་ལྷོ་ཕྱོགས་ཙན་དན་ནགས་གསེབ་ཏུ་ང་དང་སྨན་པའི་རྒྱལ་པོ་དབྱེར་མེད་དུ་གསོལ་བ་
ཐོབ་ཅིག་གསུངས་པ་ལྟར་གསོལ་བ་བཏབ་པས། དང་པོ་སྨན་བླ་བྱོན་ནས་བདུད་རྩི་སྨན་སྒྲུབ་ཆ་ལག་ཚང་མ་གནང༌། དེ་ནས་སྨན་གྱི་ལྷ་མོ་བརྒྱད་དང་དྲང་སྲོང་མཆེད་གསུམ་
བྱོན་ནས་གནང་། དེ་ནས་མི་མཆོག་འཚོ་བྱེད་གཞོན་ནུ་བྱུང་ནས་གནང་ངོ༌། །དེ་ནས་བོད་དུ་བྱོན་ནས་བདུད་རྩི་སྨན་སྒྲུབ་རིམ་བཞིན་བརྒྱུད་དོ། །དེ་ནས་བཙན་པོའི་སྲས་མོ་
དགའ་སྐྱོང་མ་བྱ་བ་ཁབ་ཏུ་བཞེས་པ་ལ་སྲས་གཡུ་ཐོག་ཁྱུང་པོ་རྡོ་རྗེ་འཁྲུངས་སོ། །སྲས་དེ་དད་བརྩོན་ཤེས་རབ་དང་ལྡན་ཞིང་ན་ཕྲ་མོ་ནས་མཁས་པའི་མཆོག་ཏུ་གྱུར་ཏོ། །དེ་
ནས་མཁས་པ་དེས་སྨན་སྒྲུབ་མཛད་པས། ལྷ་མོ་དང་དྲང་སྲོང་རྣམས་ཀྱི་ཞལ་གཟིགས་པའི་མཐུས། དམིགས་ཡུལ་གང་ཡིན་པ་དེའི་སྤྱི་གཙུག་ནས་རྐང་མཐིལ་བར་གྱི་ནད་

གང་ཡོད་པ་ལག་མཐིལ་དུ་སྐྱུ་རུ་ར་བཞག་པ་ལྟར་ཕྱི་གསལ་ནང་གསལ་དུ་རྟོགས། ཡབ་ལ་ཞུས་པ། སྨན་པའི་རྒྱལ་པོ་སྐྱེས་མཆོག་སྤྲུལ་པའི་སྐུ། །ཁྱེད་ཀྱི་ཐུགས་རྗེས་གསོ་
རིག་སྤྱི་ཁོག་ཕུབས། །བདག་བློས་སྦྱངས་པས་མན་ངག་འདོད་རྒུ་འགྲུབ། ། སྒྲུབ་ཐབས་ཟབ་མོས་ནད་རྣམས་དངོས་སུ་མཐོང་། ནད་པ་བསྐོར་བས་མྱོང་བ་ལག་ལེན་
རྟོགས༑ །ཟུག་རྔུ་ནད་ཀྱི་འཇིགས་ལ་ཡ་ང་མེད། །འགྲོ་བ་ནད་པའི་འདོད་དོན་འགྲུབ་པ་འདི། །བླ་མ་སྨན་བླ་དྲང་སྲོང་རིགས་འཛིན་དང་། །སྨན་གྱི་ལྷ་མོ་རྣམས་ཀྱི་ཐུགས་
རྗེ་ཡིན། ཉམས་དགའ་བློ་བདེ་ཁྱུང་པོ་རྡོ་རྗེ་ང་། །ཚ་གྲང་ནད་ལ་ང་ཡིས་སྤྲིངས་ཡིག་གཏོང་། འགལ་བ་བྱས་ན་སྨན་གྱི་མངག་མིས་འདོད། །རེག་པ་རྩ་ཡིས་ནད་ཉིད་ངོས་
བཟུང་ལ། །འཚོ་བ་ཟས་ཀྱི་ནད་ཀྱི་གཞི་ལ་དྲིས། །སྦྱོར་བ་སྨན་གྱིས་ནད་ལ་ཐོག་མདའ་རྒྱག །གཏར་སྲེག་དཔྱད་ཀྱིས་ནད་དེ་ཁྲིམས་རར་འཇུག །རྨ་ཆས་བཟོ་ཡིས་ནད་ཀྱི་

༄༅། །སྐྱོན་ཡོན་དཔྱད། །དྲེགས་མེད་བྱམས་པའི་སེམས་ཀྱིས་ནད་པ་བསྐོར། །ངལ་དུབ་ཁྱད་དུ་བསད་ནས་ནད་པ་བསྐོར། །ཕྱོགས་ཆ་ཉེ་རིང་མེད་པའི་ནད་པ་བསྐོར། །
མི་ངོ་ནོར་ངོར་མ་བལྟས་ནད་པ་བསྐོར། །སེར་སྣ་འདུ་འཛི་མེད་པའི་སྨན་སྦྱིན་བཏང་། །ཁས་བླང་དོན་ཐོག་མི་རྒྱུག་སྨན་པ་འཆལ། །བློ་ཁྲིད་རྫུན་འཕྲུལ་བྱེད་ན་སྨན་པ་
འཆལ༑ །ལེ་ལོ་ཆང་དབང་སོང་ན་སྨན་པ་འཆལ། །མི་ཤེས་ཤེས་པར་རློམ་ན་སྨན་པ་འཆལ། །མི་སྲོག་ཚོད་ལེན་བྱེད་ན་སྨན་པ་འཆལ། །ཤེས་མེད་འོ་དོད་འབོད་ན་སྨན་
པ་འཆལ། །མྱོང་མེད་ཁ་ཏ་བྱེད་ན་སྨན་པ་འཁྲུལ། །ཚ་གྲང་སྡེབས་ལ་མི་མཁས་སྨན་པ་འཁྲུལ། བསིལ་དྲོད་ཕྱོགས་ལོག་བྱེད་ན་སྨན་པ་འཁྲུལ། །ཟས་དང་སྤྱོད་ལམ་མི་
མཐུན་སྨན་པ་འཁྲུལ། །ཁ་དམར་གཏར་སྲེག་མི་ཤེས་སྨན་པ་འཁྲུལ། །ཚིག་དང་ཉམས་ལེན་འཛོལ་ན་སྨན་པ་འཁྲུལ། །དུག་ཆུ་ཆང་ལ་དགའ་ན་སྨན་པ་སྨྱོ། །གཡོ་སྒྱུ་སྡིག་

ལ་དགའ་ན་སྨན་པ་སྨྱོ། །མཐོ་འཇུག་ངན་ལ་སྡང་ན་སྨན་པ་སྨྱོ། །བུད་མེད་གཡེམ་ལ་དགའ་ན་སྨན་པ་སྨྱོ། །དོན་མེད་བསྐུར་འདེབས་དགའ་ན་སྨན་པ་སྨྱོ། །སྨན་སྦྱོར་
སྡེབས་ལ་མི་བརྟེན་སྨན་པ་སྨྱོ། །མཚན་ཉིད་རྒྱ་ཆེ་མཁས་ན་སྨན་པ་ཡིན། །མན་ངག་དོན་ལ་མཁས་ན་སྨན་པ་ཡིན། །ཚིག་དོན་འགལ་འཁྲུལ་འབྱེད་ན་སྨན་པ་ཡིན། །
གཉེན་པོ་ནད་ཀྱི་ཐོག་འབབ་སྨན་པ་ཡིན། །ལག་ལེན་གནད་དུ་དྲིལ་ན་སྨན་པ་ཡིན། །བྱང་ཆུབ་སེམས་མཆོག་ལྡན་ན་སྨན་པ་ཡིན། །ཞུས་པས། ཡབ་འདྲེ་རྗེ་རྒྱ་གར་བཛྲ་
ཐུགས་ཤིན་ཏུ་མཉེས་ཏེ། སྲས་ལ་འདི་སྐད་གསུངས་སོ། །བུ་བློ་སྟོབས་ཆེ་ཞིང་ཤེས་རབ་ལྡན། །ལང་ཚོ་གཞོན་ཡང་བློ་གྲོས་ལྡན། །གསོ་དཔྱད་བསྟན་པའི་སྒོར་ཞུགས་
ནས༑ །བསིལ་དྲོད་ཚ་གྲང་སྡེབས་ལ་མཁས། །གཏར་སྲེག་རྨ་ཆས་བཟོ་ལ་མཁས། །ཚ་གྲང་ནད་ཀྱི་སྐད་སྟེར་ཞིང་། །མཁས་ཤིང་མཁས་པར་གྱུར་པའི་བུ། །ད་དུང་གསོ་

༄༅། །དཔྱད་བསྟན་པ་སྤེལ། །བུ་ཁྱོད་སྐྱེས་པ་ཕ་ཡི་དཔལ། །ཕ་ལས་བུ་དགའི་སྐྱེས་བུ་ནི། །ཡོན་ཏན་མགོན་པོ་ཞེས་པ་འབྱུང་། །གསོ་དཔྱད་བསྟན་པའི་ཉི་མ་
འཆར༑ །གཡུ་ཐོག་བསྟན་པ་ཁོ་བོས་འཛིན། །འགྲོ་ཀུན་དུག་གསུམ་ནད་ལས་གྲོལ། །ཁྲི་སྲོང་ལྡེའུ་བཙན་ཞེས་བྱ་ཡིས། །བླ་སྨན་ལྷ་ཡི་རྗེ་རུ་འགྱུར། །དེ་ཐོག་བེ་རོ་ཙ་ན་
ཡིས༑ །མཁས་པ་མི་དབང་ཙནྡྲ་ལ། །དཔལ་ལྡན་རྒྱུད་བཞི་ལེགས་ཞུས་ནས། །བོད་དུ་བསྒྱུར་བར་བྱེད་པ་ཡིན། །གཡུ་ཐོག་ཡོན་ཏན་མགོན་པོ་ཡིས། །རྒྱུད་བཞིའི་ཚིག་
དོན་གསལ་བར་བྱེད། །གཞན་ཡང་རྒྱུད་ཀྱི་ཆ་ལག་དང་། །མན་ངག་གནད་འགྲེལ་དུ་མ་ཡིས། །སྨན་གྱི་གསུང་རབ་དུ་མ་རྩོམ། །ཕྱོགས་རིས་སྨན་པ་མི་དགུ་ཡིས། །ཕྱག་
མཆོད་འབུལ་ཞིང་རྗེ་རུ་འཁུར། །བོད་ཀྱི་མཁས་པ་མི་དགུ་ཡི། །ནང་ནས་མཁས་ཤིང་མཁས་པར་གྲགས། །གསོ་དཔྱད་ཀུན་གྱི་བདག་པོར་འགྱུར། །ཞེས་ལུང་བསྟན་དང་

བཅས་པ་རྒྱས་པར་གསུངས་པས། གཡུ་ཐོག་ཁྱུང་པོ་རྡོ་རྗེས་ཡབ་ལས་ལུང་བསྟན་ཐོབ་པར་གྱུར་ཏོ། །དེ་ནས་གཡུ་ཐོག་ཁྱུང་པོ་རྡོ་རྗེས་རྒྱ་ས་ཆོས་ཀྱི་སྒྲོན་མ་ཁབ་ཏུ་བཞེས་པ་
ལ་སྲས་གཡུ་ཐོག་ཡོན་ཏན་མགོན་པོ་བྱ་བ་མཚན་ཉི་མ་དང་ཟླ་བ་ལྟར་གྲགས་པ་འཛམ་བུ་གླིང་གི་རྒྱན་གཅིག་པུ་དེ་འཁྲུངས་སོ། །རྗེ་དེ་ཉིད་མའི་ལྷུམས་སུ་ཞུགས་པའི་ཚེ། མི་
དཀར་པོ་གཅིག་གིས་ཡུམ་གྱི་ཁོག་པ་གཤགས་ནས་གསོ་དཔྱད་ཀྱི་དཔེ་མང་པོ་བཅུག་ནས་འདི་ལ་ཅ་ག་ཡག་པོ་གྱིས་ཟེར་བ་རྨིས། གཞན་ཡང་རྨི་ལམ་དུ་མི་དཀར་པོ་གཅིག་
གིས་སྨན་པའི་རྒྱལ་པོ་ཁྱོད་ཀྱི་ཁོག་ན་བཞུགས་སོ་ཟེར་བ་དང་། མི་མཆོག་འཚོ་བྱེད་གཞོན་ནུ་བཞུགས་སོ་ཟེར་བ་དང་། འཕགས་པ་འཇམ་དཔལ་བཞུགས་ཡོད་པས་དཀོན་
གཉེར་ཁྱོད་ཀྱིས་གྱིས་ཟེར་བ་སོགས་མང་དག་བྱུང་། ཁྱད་པར་སྤྲེལ་ལོ་སྤྲེལ་ཟླའི་ཚེས་བཅུའི་ནུབ་ཡུམ་གྱི་མནལ་དང་ཟ་ཟི་འདྲེས་པ་ལ་འོད་ཆེན་པོ་འོད་ཟེར་ཁ་དོག་བརྒྱ་སྟོང་དུ་

༄༅། །མ་འཕྲོ་བ་ཅིག་ཕྱོགས་ཤར་ཕྱོགས་ནས་བྱུང་སྟེ། ཡུམ་གྱི་སྙིང་ཁར་ཐིམ་སོང་བའི་རྗེས་ལ། བུད་མེད་སྨན་རྐྱལ་ཐོགས་པ་བརྒྱད། དྲང་སྲོང་སྨན་རྐྱལ་ཐོགས་པ་
གསུམ་གྱིས་སྣ་དྲངས་པའི་རྟིང་ལ་སངས་རྒྱས་སྨན་པའི་རྒྱལ་པོ་ལ་སྟོན་པ་བདེ་གཤེགས་བརྒྱད། བྱང་སེམས་ཉེ་བའི་སྲས་བརྒྱད། དྲང་སྲོང་རིག་པའི་ཡེ་ཤེས། ཡིད་ལས་
སྐྱེས༑ དར་བྱེད་ཀུན་ཏུ་གྲགས་པའི་སྨན་པ་ལྔ་བཅུ་རྩ་བདུན། དར་ལུགས་ལྔ་བཅུ་རྩ་བདུན་གྱི་ལག་ལེན་མཛད་པ། དེ་ལ་ཚངས་པ་དང༌། བརྒྱ་བྱིན་དང་། གནོད་སྦྱིན་གྱི་
དེད་དཔོན་བཅུ་གཉིས། ཕྱོགས་སྐྱོང་བཅུ་ལ་སོགས་པ། གཙང་རིགས་ཀྱི་མགོན་པོ་བདུན་ཅུ་རྩ་ལྔ། ཁྲོ་བོ་བཅུ་ལ་སོགས་པའི་སྲུང་མ་དྲུག་ཅུ། གཞན་ཡང་རྒྱལ་བའི་བསྟན་
སྲུང་དམ་ཅན་རྒྱ་མཚོའི་དམག་དཔུང་། དུར་ཁྲོད་ཞིང་སྐྱོང་གི་བདག་པོ། དཔའ་བོ་མཁའ་འགྲོ་དཔག་ཏུ་མེད་པ་དང༌། སྨན་གྱི་དྲང་སྲོང་མང་པོ་དང་། གཞན་ཡང་དཀར་

ཕྱོགས་ལ་དགའ་བའི་ལྷ་ཀླུ་གྲགས་པ་ཅན་མང་པོ་བྱོན་ནས། འདི་སྤྱིར་སེམས་ཅན་ཀུན་གྱི་སྐྱབས་གཅིག་པུ་ཡིན། ཁྱད་པར་འགྲོ་བ་ནད་པ་ཀུན་གྱི་སྐྱབས་གཅིག་པུ་ཡིན་ནོ། །།
ཁྱོད་ཀྱིས་གཉེར་ཚགས་ཀྱིས་ཤིག གྲོགས་ངེད་རང་རྣམས་ཀྱིས་བྱེད་དོ་གསུངས་སོ། །ཡུམ་གྱིས་འདིའི་མིང་ལ་གང་ཟེར་ཞུས་པས། སྨན་པའི་རྒྱལ་པོའི་ཞལ་ནས། འདི་ངའི་
གསུང་སྤྲུལ་མཁས་པ་ཆེན་པོ་གཡུ་ཐོག་ཡོན་ཏན་མགོན་པོ་བྱ་བ་ཡིན། བོད་ཡུལ་ཁ་བ་ཅན་དུ་གསོ་དཔྱད་ཀྱི་བསྟན་པ་སྤེལ་མཁན་ཡིན་གསུངས་སོ། །དེ་ནས་མནལ་སད་པ་
དང་ལུས་བདེ་ཞིང་སེམས་དྭངས་པར་གྱུར་ཏོ། །དེ་ནས་ཟླ་བ་བཅུ་རྫོགས་ནས་སྤྲེལ་ཟླའི་ཚེས་བཅོ་ལྔ་ལ་སྒྲ་དང་། འོད་དང༌། འཇའ་དང་། ས་གཡོ་བ་ལ་སོགས་པའི་དགེ་
ལྟས་དུ་མ་དང་བཅས་ཏེ་བལྟམས་པར་གྱུར་ཏོ། །དེ་ནས་དགུང་ལོ་གསུམ་ལོན་པའི་ཚེ། ཡུམ་གྱི་པང་ན་ཡོད་པ་ལས། མ་མ་སྙིང་རྗེ་སྙིང་རྗེ་ཟེར་བས། ཡུམ་གྱི་སུ་ཞིག་

༄༅། །གསུངས་པས། ནད་པ་ནད་པ་ཟེར་རོ། །དེ་ནས་ཉིན་གཅིག་ཡབ་ཀྱི་པང་ན་ཡོད་པས་ཡ་གི་ན་ཡ་གི་ན་ཟེར། སུ་འདུག་གསུངས་པས། སངས་རྒྱས་སྨན་བླ་དྲང༌
སྲོང་རིག་འཛིན་ལྷ་མོ། དར་བྱེད་ཀུན་ཏུ་གྲགས་པའི་སྨན་པ་ལྔ་བཅུ་རྩ་བདུན་རྣམས་འགྲོ་བ་ནད་པའི་དོན་ལ་ཕེབས་བྱུང་གསུངས་ནས་གསོལ་བ་འདི་སྐད་བཏབ་བོ། །དུག་
གསུམ་ནད་ཀྱི་ཟུག་རྔུ་འབྱིན་མཛད་པ། །སྐུ་ལྔ་རབ་རྫོགས་ཡོན་ཏན་མཆོག་དང་ལྡན། །ཁྱེད་མཐོང་ཙམ་གྱི་ནད་ཀྱི་སྒྲོག་ལས་གྲོལ། །ཁྱེད་ཀྱི་མཚན་ཐོས་ཙམ་གྱི་བར་ཆད་
སེལ༑ །ཁྱེད་ཐུགས་དྲན་པས་བྱང་ཆུབ་ལམ་ལ་འགོད། །བདག་དང་རིགས་དྲུག་མཁའ་མཉམ་སེམས་ཅན་ལ། །ཁྱེད་ཀྱི་ཐུགས་རྗེའི་ལྕགས་ཀྱུས་རབ་བཟུང་ནས། །བདག་
གིས་འགྲོ་དོན་ནུས་པར་བྱིན་གྱིས་རློབས། །གསུངས་པས། ཡབ་དད་པ་ལྷག་པར་སྐྱེས་ནས་འདི་སྐད་གསུངས་སོ། །བུ་སྔོན་བསགས་བསོད་ནམས་སྟོབས་སྨིན་ཞིང༌། །

སྦྱངས་པའི་ལས་ཀྱི་མཐའ་སད་ནས། །སྐྱབས་གསུམ་ངོ་བོ་སྨན་བླ་ཡི། །གསུང་སྤྲུལ་སྐྱེས་བུ་དམ་པ་ཁྱེད། །བདག་སོགས་འགྲོ་བའི་དོན་ཆེད་དུ། གངས་རིའི་ཁྲོད་འདིར་
སྔོན་བྱུང་བའི། །མཁས་པ་རྒྱུ་སྐར་ལྟ་བུའི་གསུངས། །གསལ་ཕྱིར་བདེ་བླག་རྟོགས་ཕྱིར་དུ། །བསམ་བཞིན་སྐྱེ་བ་བཞེས་པ་དེ། །མཁའ་མཉམ་འགྲོ་རྣམས་བསོད་ནམས་
ཆེ༑ །གསུངས་ནས། ད་བུ་རང་ཀློག་ཡིག་བསླབ་པ་དྲག་གསུངས་པས། གཡུ་ཐོག་མགོན་པོས་འདི་སྐད་གསུངས་སོ། །དྲིན་ཆེན་ཕ་མ་རྣམ་གཉིས་འདིས། །ལུས་སེམས་
བསྐྱེད་ཅིང་བརྩེ་བས་བསྐྱངས། །ལུས་ལ་ཁུར་ཅིང་མི་གཙང་འཕྱིས། །ཕན་པའི་གྲོས་འདེབས་སུ་རེས་བསམ། །བདག་སྔོན་ནས་སྦྱངས་པ་བྱས་པའི་མཐུས། །ཀློག་ཡིག་མ་
བརྗེད་ས་ལེར་གདའ། །གསོ་དཔྱད་གཞུང་ལ་ཐོགས་པ་མེད། །ལག་ལེན་མན་ངག་གསལ་བར་གདའ། །སྔོན་ནས་བརྡར་ཤ་བཅད་པའི་མཐུས། །བདག་ལ་སློབ་དཔོན་

༄༅། །བསྟེན་དགོས་མེད། འཆད་རྩོད་རྩོམ་ལ་བདག་རང་མཁས། །བདེན་རྫུན་ལག་ཏུ་བཀལ་བས་ཤེས། །གསུངས་པས། དེ་ནས་ཡབ་ཀྱི་ཀློག་ཡིག་དང་གསོ་དཔྱད་
ཀྱི་གཞུང་ལ་བརྒལ་བརྟགས་བྱས་པས་ཀློག་མཐར་ཕྱིན་ཏེ། གསོ་དཔྱད་ཀྱི་གཞུང་རྣམས་ལ་མཁས་པའི་མཆོག་ཏུ་གྱུར་ཏོ། །དེ་ནས་ཡབ་ཀྱི་ཐུགས་ལ་ངའི་བུ་འདིས་ཀློག་ཡིག་
སོགས་ཚེ་འདིར་མ་བསླབས་ཀྱང་ཚེ་སྔ་མའི་སྦྱངས་པའི་མཐུས་གསོ་དཔྱད་ཀྱི་གཞུང་ལུགས་སོགས་གང་ལ་ཡང་ཐོགས་བརྡུགས་དང༌། ཡ་ང་བག་ཚ་མི་འདུག ད་ལྟ་ལོ་གསུམ་
ལས་མ་ལོན་ཀྱང་གཡོག་ཤ་ཚ་བ་གཅིག་བཀོད་ནས་ནད་པ་བསྐོར་དུ་གཏོང་དགོས་པ་འདུག་དགོངས་ནས་འདི་སྐད་གསུངས་སོ། །བུ་སྔོན་གྱི་སྦྱངས་པ་སྟོབས་རྒྱས་པས། །ཚེ་
འདིར་སློབ་གཉེར་མ་བྱས་ཀྱང་། །འབྲི་ཀློག་གསོ་དཔྱད་གཞུང་ལུགས་ལ། །གངས་ཅན་འདི་ན་ཁྱོད་རང་ཙམ། །ད་འགྲོ་བ་ནད་པའི་དོན་ཆེད་དུ། །སྨན་རྐྱལ་ཐོགས་ལ་འགྲོ་

དོན་མཛོད། །གསུངས་ནས་གཡུ་ཐོག་ཁྱུང་པོ་རྡོ་རྗེས་སྲས་ཡོན་ཏན་མགོན་པོ་ལ་སློབ་མ་དགེ་བ་རྡོ་རྗེ་བྱ་བ་གཡོག་ལ་བཀོད་ནས་འགྲོ་བ་ནད་པའི་དོན་བྱེད་དུ་བཅུག་གོ །དེ་
ནས་སྲས་གཡུ་ཐོག་ཡོན་ཏན་མགོན་པོ་དེས་འགྲོ་བ་ནད་པའི་དོན་རྒྱ་ཆེན་པོ་མཛད་པས། སྨན་བླ་གཉིས་པ་གཡུ་ཐོག་མགོན་པོ་བྱ་བར་གྲགས་སོ། །དེ་ནས་མཁས་པ་ཁྱུང་པོ་རྡོ་
རྗེའི་ཐུགས་ལ་ངའི་བུ་ཡོན་ཏན་མགོན་པོ་འདི། ཚེ་འདིར་མཁས་ཤིང་གྲུབ་པ་བརྙེས་པ་ཞིག་ཡོང་ངེས། བླ་མ་དང་ཕ་མ་ལ་དད་མི་དད་ཅི་འདྲ་ཡོད་འོད་གསལ་གྱི་ངང་ལ་
གཟིགས་པས། མཁས་གྲུབ་ཆེན་པོའི་གཟིགས་སྣང་ལ། ཚེ་འདིར་ངའི་བཀའ་ལན་གཅིག་བཅག་པའི་ཉེས་དམིགས་ཆེན་པོས་མ་ཉེས་སློབ་དཔོན་ལ་རྐྱེན་ཕབ་པའི་གྲགས་པ་
ཡོང་བར་མཁྱེན་ནས། སྲས་ལ་འདི་སྐད་གསུངས་སོ། །སྨན་བླ་རིགས་འཛིན་བརྒྱུད་པ་རྣམས། །ང་ཡི་བུ་ལ་སྤྱན་གྱིས་གཟིགས། །ཡོན་ཏན་མགོན་ལ་བྱིན་གྱིས་རློབས། །

༄༅། །བུ་གསོན་དང་གཞོན་ནུ་སྤྲུལ་པའི་སྐུ། །ཁྱོད་མཁས་ཤིང་མཁས་པར་གྲགས་ན་ཡང་། །ཕ་རྒན་ཁྱུང་པོ་རྡོ་རྗེ་ངའི། །བཀའ་ཚིག་ལན་གཅིག་བཅག་པའི་མཐུས། །
མ་ཉེས་ཁ་ཡོགས་ཡོང་བར་གདའ། །བླ་མ་ཕ་ཡི་བཀའ་མ་བཅོག །འགྲོ་ལ་དམིགས་པའི་བྱང་སེམས་སྒོམས། །གསོལ་བ་སྨན་བླ་ཁོང་ལ་ཐོབ། །དངོས་གྲུབ་ཐོབ་པར་ཐེ་
ཚོམ་མེད། །མ་བརྗེད་སྙིང་གི་དཀྱིལ་དུ་ཞོག །གསུངས་པས། བུ་གཡུ་མགོན་གྱི་ཞལ་ནས། ཕ་བཀའ་དྲིན་ཅན་གྱི་བླ་མ་དང༌། །སྨན་བླ་རིག་འཛིན་རྣམས་ལ་འདུད། །
ཁྱེད་ཀྱི་མཐུ་སྟོབས་རྒྱ་མཚོའི་དཔལ། །དྲན་པས་དད་པ་གཏིང་ནས་གཡོས། །དྲིན་ཆེ་བར་ངེས་པའི་ཕ་མ་ཡི། །བཀའ་ལས་མི་འདའ་བྱིན་གྱིས་རློབས། །སྤྱིར་ལས་འབྲས་
ཤེས་པའི་མི་རྣམས་ལ། །དགེ་སྡིག་ཁྱད་གསོད་ཤིན་ཏུ་བླུན། །ཁྱད་པར་ཆོས་བྱེད་གང་ཟག་ལ། །སློབ་དཔོན་སྐྱོན་ཕབ་གྲགས་པ་བས། །རང་སྲོག་རང་གིས་གཅོད་པ་

དགའ་༑ །དེ་དོན་ཕ་ཇོས་གསུང་དུ་གསོལ། གསུངས་པས། ཕ་ཇོ་ཁྱུང་པོ་རྡོ་རྗེའི་ཞལ་ནས། བུ་ཁྱོད་ཀྱི་ཚེ་འདི་རུ་ངའི་བཀའ་ལན་གཅིག་བཅག་པས། ཁྱོད་རང་གི་སྐྱེ་བ་
མཐའ་མ་གཅིག་ངེད་རང་གཡུ་ཐོག་པའི་མི་རབས་འདི་ནས་བཟུང་སྟེ་མི་རབས་བཅུ་གསུམ་པ་ནས་ཁྱོད་རང་གི་སྐྱེ་བ་མིང་ཡང་ཡོན་ཏན་མགོན་པོར་གྲགས་པ་ཞིག་ཡོང་ངེས། །
མེ་ལྷ་ཕྱག་རྡུམ་བོད་དུ་བྱོན། དེ་དང་ཁྱོད་ཚེ་སྔ་མའི་ལས་འབྲེལ་གྱིས་དཔོན་སློབ་ལྷད་མེད་དུ་འབྲེལ་བ་ལ། བོད་ཀྱི་མཁས་པ་བརྒྱད་ཀྱི་སློབ་བརྒྱུད་འཛིན་པ་བརྒྱད་དང་།
ཁྱོད་རང་གི་སློབ་བརྒྱུད་འཛིན་པ་གཅིག་སྟེ་མི་དགུས་བོད་ཀྱི་མཁས་པ་མི་དགུར་བརྫུས་ཏེ། ཨ་ཙ་ར་ཕྱག་རྡུམ་ལ་སྐྱོན་ཕབ་པའི་ཁག་ངན་བོད་ཀྱི་མཁས་པ་མི་དགུ་ལ་ཡོང་བར་
འདུག་གསུངས་པས། བུ་གཡུ་མགོན་གྱིས་འདི་སྐད་ཞུས་པ། ཕ་ཇོ་ཆེན་པོ། སྐྱེས་བུ་དམ་པ་དེ་དང་ཁོང་དགུ་ལ་ཆོས་ཀྱི་འབྲེལ་པ་ཡོང་ངམ་མི་ཡང་། སྐྱོན་འབེབ་པའི་རྒྱུ་

༄༅། །དང་རྐྱེན་ཅི་ཡིན། སྐྱོན་ཕབ་ཀྱང་སྐྱོན་ཕེབས་སམ་མི་ཕེབས་ཞུས་པས། ཕ་ཇོའི་ཞལ་ནས། སྐྱེས་བུ་དེ་དང་ཁོང་དགུ་ལ་ཆོས་འབྲེལ་ཡོད་ན་དེ་འདྲ་མི་བྱེད། ཆོས་
འབྲེལ་མེད་ཀྱང་ལས་ངན་གསོག་བར་གདའ། འོན་ཀྱང་ལས་དཀར་ནག་གི་འབྲེལ་བས་འཁོར་བ་མཐའ་ཅན་དུ་འགྱུར། ལས་དེ་བྱེད་པའི་རྒྱུ་མཚན་ཁོང་དགུའི་སྙིང་ལ་གཉན་
མཁར་ནག་ཞུགས་པར་གདའ། སྐྱེས་བུ་དེ་ལ་སྐྱོན་ཕབ་པས་ལན་གཅིག་ཁོང་དགུའི་བློ་ཡིད་ཆེས་ཕྱིར་འགྲོད་ཚུལ་སྟོན་པར་གདའ། དེ་ནས་ལས་ཅན་གྱི་སྐྱེས་བུ་བྲང་གཡུའི་
བརྒྱུད་འཛིན་གཉིས་དང་འཕྲད་ནས། གདམས་ངག་གི་ཆར་ཆེན་པོ་ཕབས་ནས་སླར་རྒྱ་གར་ལ་འབྱོན་པར་གདའ། གསུངས་པས། ཡང་སྲས་ཀྱིས་ཞུས་པ། སྐྱེས་བུ་དམ་པ་
དེ་དང་མཇལ་བའི་བྲང་གཡུའི་བརྒྱུད་འཛིན་གྱི་སྐྱེས་བུ་དེ་གཉིས་སུ་ཡིན། གདམས་ངག་གི་བཀའ་གང་ལ་གང་དབབ་གསུང་དུ་གསོལ་ཞུས་པས། ཕ་ཇོས་གསུངས་པ། ལས་

ཅན་གྱི་སྐྱེས་བུ་དེ་གཉིས་བྲང་ཏི་རྒྱལ་བ་བཟང་པོ་དང་། གཡུ་ཐོག་གསར་མ་ཡོན་ཏན་མགོན་པོ་གཉིས་ཡིན། བྲང་ཏི་བ་ལ་གདམས་ངག་གསེར་བྲེ་དང་དངུལ་བྲེའི་བཀའ་
བབས༑ གཡུ་ཐོག་པ་ལ་སྡེ་སྐོར་གྱི་ཕྱི་ནང་གསང་གསུམ་གྱི་བཀའ་བབས་པར་གདའ་གསུངས། སྲས་གཡུ་ཐོག་རྙིང་མ་ཡོན་ཏན་མགོན་པོ་མཉེས་ནས་ཡབ་ཡུམ་གཉིས་ལ་
ཚོགས་འཁོར་བཟང་པོ་ཞུ་བས་གནས་གང་དུ་བཞུགས་ལགས་ཞུས་པས། ཕ་ཇོའི་ཞལ་ནས། སྟོད་ལུང་འདྲེ་ལུང་ནག་པོའི་ཕ་བོང་རེག་པ་དུག་ཅན་གྱི་སྟེང་དུ་ཞུས་གསུངས་
པས༑ ཡུམ་གྱིས་བདག་གིས་འདྲེ་ལུང་ནག་པོར་ཡོ་བྱད་མི་འཁྱོལ་བས་གནས་འདི་ཁར་མཛད་རོགས་ཞུས་པས། ཕ་ཇོའི་ཞལ་ནས། ཡོ་བྱད་རྣམས་ཁོ་རང་ཡོན་ཏན་མགོན་
པོ་ལ་ཡོད་མཆིས། ཡུམ་གྱི་ཞལ་ནས། བུ་ལོ་ངོ་གསུམ་བཞི་ཞིག་ལོན་པ་ལ་ཡབ་ཀྱི་འབོགས་མཛད་པ་ལགས་སམ། བུ་ཚའི་དགོས་འདོད་ཕ་མས་མི་སྒྲུབ་ན་སུས་སྒྲུབ་ཞུས་

༄༅། །པས། ཕ་ཇོའི་ཞལ་ནས། སྤྱིར་བུ་ཚའི་དགོས་འདོད་ཕ་མས་སྒྲུབ་དགོས་ཀྱང་ད་ལན་བུ་ཚ་འདི་ཡ་མ་ཟུང་ཞིག་འདུག་པས་ཚོད་ལེན་ཕྱིར། ཚོགས་ཀྱི་ཡོ་བྱད་ཁོ་རང་
སྒྲུབ་ཏུ་ཆུག་གསུངས་པས། སྲས་གཡུ་མགོན་གྱི་ཡབ་ཡུམ་གཉིས་ཀྱི་དྲུང་དུ་འདི་སྐད་ཞུས་སོ། །བཀའ་དྲིན་འཁོར་མེད་དཀོན་ཅོག་གསུམ། །བརྩེ་བས་བསྐྱངས་པའི་ཕ་མ་
གཉིས༈ །འབྲེལ་ཚད་དོན་ལྡན་སྨན་གྱི་བླ། །གང་བྱས་འགྲུབ་པ་གཡུ་མགོན་ང་། །གང་ལྟར་བྱས་ཀྱང་དགའ་བ་ལ། །ཅི་ལྟར་བྱས་ཀྱང་སྐྱིད་པ་ལ། །སྔོན་ནས་བསོད་
ནམས་བསགས་པའི་མཐུས། །དགོས་འདོད་ཐམས་ཅད་ཆར་ལྟར་འབབ། །སྐྱིད་སྣའི་འདྲེ་ལུང་ནག་པོ་ཡི། །ཕ་བོང་རེག་པ་དུག་ཅན་སྟེང་། །ཚོགས་ཀྱི་འཁོར་ལོའི་ཡོ་བྱད་
རྣམས༑ །འབད་མེད་ལྷུན་གྱིས་གྲུབ་པར་ངེས། །ཡབ་ཡུམ་འཁོར་བཅས་ད་ལྟ་ཕེབས། །གསུངས་པས། ཕྱོགས་བཞི་ནས་འདོད་དགུའི་ལོངས་སྤྱོད་ཆར་ལྟར་བབ་བོ། དེ་

ནས་ཡབ་ཡུམ་འཁོར་བཅས་ལ་ཚོགས་འཁོར་སྲས་ཀྱིས་ཞུས་པའི་སྙན་གྲགས་སྟོད་ལུང་པའི་མི་ཀུན་གྱིས་ཚོར་ནས་ཀུན་འདུས་སོ། །དེ་ནས་སྲས་གཡུ་མགོན་གྱིས་མདུན་གྱི་
བར་སྣང་ལ་སྨན་བླའི་དཀྱིལ་འཁོར་གཟིགས་པས་ཐུགས་འུར་ནས་འཕགས་པས་ཕ་བོང་འདམ་བརྫིས་པ་ལྟར་བཏང་བས་ཡབ་ཡུམ་གཉིས་ཀྱིས་གཟིགས་པས། ཡབ་ཡུམ་
གཉིས་ཀྱང་ཐུགས་འུར་ནས་འཕགས་པས་ཡབ་ཡུམ་གཉིས་ཀྱི་ཞབས་རྗེས་བྱུང་ངོ༌། །དེ་ནས་སྲས་གཡུ་མགོན་གྱི་ཡབ་ཡུམ་ལ་ཕྱག་འཚལ་བས་ཕྱག་གཉིས་དང་ཞབས་པུས་ཀྱི་
རྗེས་བྱུང་བས་ཀུན་ཡིད་ཆེས་པར་གྱུར་ཏོ། །དེ་ནས་ཡབ་ཁྱུང་པོ་རྡོ་རྗེའི་བསམ་པ་ལ།ངའི་བུ་འདི་མཁས་ཤིང་གྲུབ་པ་བརྙེས་པ། སངས་རྒྱས་ཀྱི་བསྟན་པ་ལ་བྱ་བ་བྱེད་པ། །
ཁྱད་པར་གསོ་དཔྱད་ཀྱི་སྒོ་ནས་འགྲོ་བ་ནད་པའི་དོན་ལ་སྐད་ཅིག་ཀྱང་མི་གཡེལ་ཅིང་། བྱམས་སྙིང་རྗེའི་ན་བཟའ་གསོལ་བ་གཅིག་ཡོང་ངེས་སུ་འདུག་པས། སྔོན་གྱི་བག་

༄༅། །ཆགས་སད་པའི་ཡི་དམ་གྱི་ལྷ་སུ་ཡིན་དགོངས་པས། ཆོ་འཕྲུལ་ཁྲ་ཟླ་བའི་ཉེར་དགུའི་ནུབ་ནམ་གྱི་གུང་ཡོལ་ཙམ་ལ་བླ་མ་སྨན་པའི་རྒྱལ་པོ་ཁྲོས་པ་ཁྲོ་བོའི་རྒྱལ་པོ་
དུད་ཁ། ཕྱག་གཡས་རལ་གྲི་ནམ་མཁའ་ལ་འཕྱར་བ། ཕྱག་གཡོན་ཞགས་པ་ནག་པོ་མདའ་ལྟར་འཕེན་པ། ཤ་རྒྱས་ཤིང་དུར་ཁྲོད་ཀྱི་ཆས་ཀྱིས་བརྒྱན་པ། ཀླུ་བརྒྱད་ཀྱི་
གདན་སྟེང་ན་བཞུགས་པ། །སྤྱི་བོ་ན་རྟ་མགོ་དམར་ནག་ཐོན་པ། མེའི་ཚ་ཚ་དང་རླུང་ནག་གི་འཚུབ་མ་འཚུབས་པའི་ཀློང་ན་བཞུགས་པ་དེའི་པང་ན་ཡུམ་རྡོ་རྗེ་ཕག་མོ་ནག་མོ་
གཡས་གྲི་གུག་དང༌། གཡོན་ཐོད་པ་ཁྲག་གིས་གང་བ་འཛིན་པས། ཡབ་ཡུམ་སྦྱོར་མཚམས་ནས་ཁྲོ་ཆུ་ཁོལ་མ་དགྲ་བགེགས་ཀྱི་སྙིང་ཁར་འབབ་པ། ཡབ་ཀྱི་སྤྱི་བོར་རྟ་མགོ་
དུད་ཁ་རྟ་སྐད་འཚེར་བ། ཡུམ་གྱི་སྤྱི་བོར་ཕག་ཞལ་ནག་པོ་ཐོན་པ། ཞལ་ནས། ཨོཾ་བཛྲ་མ་ཧཱ་ཀྲོ་ཏ་ཧ་ཡ་གྲི་ཝ་ཧུ་ལུ་ཧུ་ལུ་ཧཱུྃ་ཕཊ། ཎི་ཏྲི་ཤ་ཏྲུན་ས་མ་ཡ་ཧཱུྃ་ཕཊ། ཞེས་པའི་

སྒྲ་སྒྲོགས་པ་གཅིག་ན་རེ། བུ་ཁྱུང་པོ་རྡོ་རྗེའི་བུ་འདི་སྨན་པའི་རྒྱལ་པོའི་སྲས་ཡིན་པས། ཡི་དམ་ཁོང་ལ་ཆོལ། གསོལ་བ་ཡང་རྩེ་གཅིག་ཏུ་ཐོབ། དོན་ཆེན་པོ་ཐོབ་བོ་
གསུངས་བྱུང་བས། ཡབ་ཀྱི་ཁྲོ་རྒྱལ་ཡབ་ཡུམ་ལ་ཕྱག་མཆོད་མཉེས་པར་ཕུལ་ནས་འདི་སྐད་ཞུས་སོ། གདུག་པ་འདུལ་ཕྱིར་དཔའ་བོའི་ཚོགས། །ཤིན་ཏུ་གཏུམ་པའི་ཁྲོ་བོ་
ནི༑ །རྟ་མགྲིན་ནག་པོ་ཞེས་བྱ་སྟེ། །སྨན་བླ་ཁྲོས་པ་དྲག་པོའི་སྐུ། །དགྲ་བགེགས་ལོག་པར་འདྲེན་པ་དང་། །མ་རུངས་པ་རྣམས་ཚར་གཅོད་མཛད། །ཁྲོ་རྒྱལ་ཡབ་ཡུམ་
ཁྱེད་བཞིན་དུ། །བདག་ཀྱང་མངལ་མཚམས་སྦྱོར་བ་ལ། །འདོད་ཆགས་ཞེན་པ་ཀུན་ནས་བླངས། །ལུས་ལ་གནས་པའི་ཡི་དམ་རྣམས། །གཤེགས་སུ་གསོལ་ལམ་བརྟན་
པར་བཞུགས། །འདི་དོན་མན་ངག་གསུང་དུ་གསོལ། ཞུས་པས། །ལྷ་བུ་ལག་ན་ཅོད་པན་ཐོགས་པ་ཞིག་ན་རེ། གསོན་དང་སྐྱེས་བུ་ལོག་རྟོག་ཅན། །ཆགས་བྲལ་ཐབས་

༄༅། །ལམ་སྦྱོར་བ་ལ། །མན་ངག་མེད་ན་ལས་གསོག་རྒྱུ། །ཐབས་ལམ་ཆགས་བྲལ་བདེ་སྟོང་ངང་། །རང་ཉིད་རྡོ་རྗེ་འཆང་དུ་སྒོམ། །ཤེས་རབ་མ་ནི་ཕག་མོར་སྒོམ། །
རང་གི་རྡོ་རྗེ་ཧཱུྃ་སྔོན་པོ། །ཤེས་རབ་པདྨ་ཧཱིདམར་པོ། །པདྨའི་སྟེང་དུ་བཾ་ཡིག་སྒོམ། །ཡི་གེ་ཧཱུྃ་བཾ་ཧྲཱིཿའཕྲད་པས། །རང་ལུས་གནས་པའི་ལྷ་རྣམས་དང༌། །དུས་གསུམ་
བདེ་གཤེགས་ཐམས་ཅད་ལ། །ཟག་མེད་བདེ་བའི་མཆོད་པ་འབུལ། །དགའ་བ་བཞི་བོ་ངོས་བཟུང་ལ། །བདེ་སྟོང་ཡེ་ཤེས་ངང་དུ་སྤྱད། །ཞེན་པ་མེད་པའི་དབྱིངས་རིག་
བསྲེ༑ །ཀུན་དའི་ངོ་བོ་བྱང་སེམས་དེ། །ཤེས་རབ་ཡུམ་ལ་ཐིམ་པའི་ཚེ། །རང་སྣང་རིག་པ་རང་གསལ་དེ། །ཁྱབ་གདལ་ཆེན་པོའི་ངང་ལ་བཞག །རིག་པ་མིག་ལ་གཏད་
བྱ་ཞིང་། །མིག་དེ་ནམ་མཁའ་དག་ལ་གཏད། ཟག་མེད་ངང་ལ་བཟོ་མེད་བཞག །སྔར་སོང་འདས་པའི་རྗེས་མི་བཅད། །མ་འོངས་པ་ཡི་སྡུན་མི་བསུ། །ད་ལྟའི་སོ་མའི་

ངང་ལ་ཞོག །གསུངས་ནས་ལྷ་བུ་མི་སྣང་བར་སོང་ངོ༌། །དེ་ནས་དགུང་ལོ་ལྔ་བཞེས་པའི་དུས། གཡུ་ཐོག་མགོན་པོ་འདིས་ལོ་ལྔ་ལོན་པ་ལ་འདི་འདྲ་བའི་མཁས་པ་ཆེན་པོ་
ཞེས་མི་ཁ་ཆེན་པོ་ཡོད་པའི་ཚེ། ཡུམ་གྱི་མནལ་ལམ་དུ་མི་ནག་པོ་ལག་པ་དྲུག་ཡོད་པ་ཤིན་ཏུ་རྔམས་ཤིང་འཇིགས་པ་འཁོར་གནོད་སྦྱིན་བཞིས་བསྐོར་བ་ཞིག་བྱུང་ནས་ཁྱོད་ཀྱི་
བུ་འདི་ལ་མི་ཁ་འདུག་པས། ཡབ་ལ་བདུད་རྩི་སྨན་སྒྲུབ་ཀྱི་དབང་ཞུས་ལ་སྨན་བླ་དྲང་སྲོང་རིག་འཛིན་ལྷ་མོ་རྣམས་ལ་གསོལ་བ་རྩེ་གཅིག་ཏུ་བཏབ་ན། སྨན་བླའི་ཞལ་མཐོང་
ནས་གདམས་ངག་ཐོབ་བོ་གསུངས། དེ་ནས་ཡབ་ཀྱི་བདུད་རྩི་སྨན་སྒྲུབ། སྨན་བླ་ལྷ་མོ་རིག་འཛིན་བརྒྱུད་པ་དང་བཅས་པའི་སྒྲུབ་ཐབས་རྗེས་གནང་དང་བཅས་གནང་སྟེ་
གསོལ་བ་བཏབ་པས། སྨན་པའི་རྒྱལ་པོ་ཞལ་འཛུམ་བག་དང་བཅས་བྱོན་ནས། སྨན་གྱི་ལུས་དཀྱིལ་སྒོམ་ཚུལ་རྒྱས་པ་ཞིག་གནང༌། དེ་ནས་གཡུ་ཐོག་ཆེན་པོ་དགུང་ལོ་བཅུ་

༄༅། །བཞེས་པའི་ཚེ། འཕགས་པ་འཇམ་དཔལ་གྱི་རྣམ་འཕྲུལ་རྒྱལ་པོ་ཁྲི་སྲོང་ལྡེའུ་བཙན་གྱིས་ཀྱང་དགུང་ལོ་བཅུ་བཞེས་ཏེ་གཉིས་ཆར་རྒྱ་གར་གྱི་དགུང་སྙིང་ས་ཕོ་སྤྲེལ་
ཡིན་ནོ། །དེ་ནས་རྒྱལ་པོ་མེས་ཨག་ཚོམ་གྱི་གཡུ་ཐོག་ཡོན་ཏན་མགོན་པོའི་སྙན་གྲགས་གསན་ནས་གཡུ་ཐོག་ཆེན་པོ་གདན་འདྲེན་པ་ལ་ཆོས་བློན་ཏ་རག་ཅན་བརྫངས་སོ། །
དེ་ནས་གཡུ་ཐོག་ཆེན་པོས་ཆོས་བློན་ཏ་རག་ཅན་དང་འགྲོགས་ནས་བསམ་ཡས་དབུ་རྩེ་རིགས་གསུམ་དུ་ཕེབས་སོ། །རྒྱལ་པོ་ཡབ་སྲས་ཀྱི་བྲང་ཏི་རྒྱལ་གཉེར་མཁར་ཕུག་ལ་
སོགས་པ་བོད་ཀྱི་སྨན་པ་རྣམས་དང་རྩོད་དུ་བཅུག་པས། གཡུ་ཐོག་ཆེན་པོས་འདི་སྐད་གསུངས་སོ། །བྱང་ཕྱོགས་ཤམྦྷ་ལ་རུ་རྒྱལ་པོ་ཁྱོད། །པདྨ་རྒྱལ་བའི་མཛོད་དུ་གྱུར་
པའི་དུས། །ཁོ་བོ་སྨན་པ་པདྨ་འཛིན་དུ་གྲགས། །འདིར་ནི་མཁས་པ་གཡུ་མགོན་ཞེས་སུ་གྲགས། །རྒྱལ་པོའི་སྐུ་ལ་སྨན་དཔྱད་དུ་མ་ཕུལ། །རྒྱལ་པོ་སྙུན་ལས་གྲོལ་བ་མི་

དགོངས་སམ། །འདིར་ནི་གསང་བདག་སྤྲུལ་པ་མེས་ཨག་ཚོམ། །རྒྱལ་སྲས་ཤམྦྷ་ལ་རུ་མཚན་གསོལ་བ། །རྒྱལ་པོ་པདྨ་སྤུངས་པ་ཞེས་སུ་གྲགས། །ཁོ་བོ་སྨན་པ་པདྨ་མེ་
འོད་ཅན། །རྒྱལ་པོའི་སྐུ་ལ་སྨན་དཔྱད་དུ་མ་ཕུལ། །རྒྱལ་སྲས་སྐུ་ཚེ་བསྲིངས་པ་མི་དགོངས་སམ། །འདིར་ནི་འཕགས་པ་འཇམ་དཔལ་སྤྲུལ་པ་སྟེ། །རྒྱལ་པོ་ཁྲི་སྲོང་ལྡེ་
བཙན་ཞེས་སུ་གྲགས། །བདག་དང་གཞན་གཉིས་རྩོད་པ་བྱེད་པ་ལ། །དཔང་པོ་ཐུབ་པའི་སྨན་པ་བོད་ན་མེད། །བདག་ནི་གསོ་དཔྱད་རྒྱ་མཚོའི་ཕ་རོལ་སོན། །དྲིས་པའི་
ལན་ལ་ཐོགས་མེད་ལན་ཡང་འདེབས། །གསོ་དཔྱད་ལག་ལེན་ནམ་མཁའི་ཐོག་དང་འདྲ། །གང་ལ་རྒྱབ་ཀྱང་ཐོགས་རྡུགས་ཡོད་མ་ཡིན། །དེ་ཕྱིར་རྩོད་ལེན་འདེབས་མཁན་
སུ་ཡིས་བྱེད། །གཉེན་བཙན་དུས་སུ་གསོ་དཔྱད་དབུ་བརྙེས་ཏེ། །སྲོང་བཙན་དུས་སུ་གསོ་དཔྱད་སྲོལ་ཡང་གཏོད། །ད་ལྟ་གསོ་དཔྱད་བསྟན་པ་དར་དུ་ཉེ། །ཁྲི་སྲོང་ལྡེ་

༄༅། །བཙན་བོད་ཀྱི་ལྷ་གཅིག་ཡིན། །གསུངས་པས། རྒྱལ་པོ་ཡབ་སྲས་དད་པར་གྱུར་ནས། རྗེ་གཡུ་ཐོག་ཆེན་པོ་རྒྱལ་པོ་ཁྲི་སྲོང་ལྡེ་བཙན་གྱི་བླ་སྨན་དུ་དབང་བསྐུར་
ནས༑ རྒྱལ་པོས་འདི་སྐད་གསུངས་སོ། །སྨན་པའི་རྒྱལ་པོའི་གསུང་སྤྲུལ་ཐུགས་རྗེའི་དཔལ། །རྒྱ་གར་ཡུལ་དུ་འཚོ་བྱེད་གཞོན་ནུར་གྲགས། །ཤམྦྷ་ལ་རུ་པད་འཛིན་མེ་འོད་
ཅན༑ །བོད་ཡུལ་དབུས་སུ་གཡུ་ཐོག་ཡོན་ཏན་མགོན། །བོད་ཀྱི་རྗེ་འབངས་བསོད་ནམས་དཔལ་དུ་བྱུང་། །སྨན་པ་ཀུན་གྱི་རྗེ་རུ་ཁྱེད་ཁུར་ལ། །ཁྱེད་ཀྱི་ཐུགས་རྗེའི་ཚ་ཟེར་
རྒྱས་པའི་མཐུས། །གསོ་དཔྱད་བསྟན་པ་བོད་དུ་དར་བར་མཛོད། །གསུངས་པས། བོད་ཀྱི་མཁས་པ་མི་དགུ་ལ་སོགས་པའི་སྨན་པ་རྣམས་ཀྱིས་རྗེ་རུ་ཁུར་ནས་ཕྱག་དང་ཞེ་
ས་ཕུལ་ནས་གདམས་ངག་གི་དཀོར་མཛོད་ཞུས་སོ། །དེ་ནས་བསམ་ཡས་ན་མི་གཅིག་ན་ནས་ཡོད་པའི་ཚེ། བྲང་ཏི་རྒྱལ་གཉེར་མཁར་ཕུག་ལ་སོགས་པའི་སྨན་པ་རྣམས་ཀྱིས་

བཅོས་གང་བྱས་ཀྱང་མ་ཕན་པ་ཅིག་ཡོད་པས་རྒྱལ་པོ་འཁོར་དང་བཅས་པས་ཆིབས་ཆགས་ལ་བྱོན་པའི་ཟླ་ལ་གཡུ་ཐོག་ཆེན་པོ་ལ་སོགས་པའི་སྨན་པ་རྣམས་ཡོད་པའི་ཚེ། ནད་
པ་དེ་མི་གཅིག་གིས་ཁུར་ནས། རྒྱལ་པོ་ལགས་བདག་ནི་འདི་ལྟ་བུར་གྱུར། སྨན་པ་སུས་བཅོས་ཀྱང་ཕན་པའི་སྐབས་མ་རྙེད། རྒྱལ་པོ་ཆེན་པོས་བསྐྱབ་ཏུ་གསོལ་ཟེར་བས། །
རྒྱལ་པོ་ན་རེ། གཡུ་ཐོག་པ་གཡུ་ཐོག་པ་གསུངས་པས། མཁས་པ་གཡུ་ཐོག་མགོན་པོས་རྩ་ཞིག་གཟིགས་ཏེ། རྒྱལ་པོ་ཆེན་པོ་མི་འདིའི་ནད་གསོ་བར་འདོད་ན། རྒྱལ་པོའི་
ཆིབས་པ་དེ་བདག་ལ་གཡར་པོ་ཞུ། གསུངས་པས། རྒྱལ་པོས་ཀྱང་ཆིབས་བཤོལ་ནས་ཆིབས་པ་གཡར་བས། གཡུ་ཐོག་ཆེན་པོས་ཆིབས་པ་ལ་ཆིབས་ནས། ནད་པའི་ལག་
པ་ལ་ཐག་པ་བཏགས་ཏེ་ཕྱག་གིས་བཟུང་ནས་ཆིབས་རྒྱུག་བྱས་སོ། །དེ་ནས་ནད་པ་སོས་པས་རྒྱལ་པོ་ཡ་མཚན་པར་གྱུར་ནས། ནད་ཀྱིས་གདུངས་པ་ལ་རྟ་རྒྱུགས་པས་གང་

༄༅། །ལ་ཕན་གསུངས་པས། གཡུ་ཐོག་ཆེན་པོས་གསུངས་པ། མི་དེའི་རྩིབ་མ་གློ་བ་ལ་འབྱར་བར་རྟ་རྒྱུགས་པས་རྩིབ་མ་དང་གློ་བ་བྲལ་ནས་ནད་ལས་ཐར་བ་ལགས་སོ་
གསུངས་པས། རྒྱལ་པོ་འཁོར་དང་བཅས་པ་ཡ་མཚན་པར་གྱུར་ནས། རྒྱལ་པོས་གཡུ་ཐོག་ཆེན་པོ་ལ་ཆིབས་པ་སྒ་དང་བཅས་གནང་ངོ༌། །དེ་ནས་སྨན་པ་གཡུ་མགོན་གྱིས་
རང་ཡུལ་ལ་ཕེབས་ནས་ཆིབས་པ་སྒ་དང་བཅས་པ་ཡབ་ཡུམ་གཉིས་ལ་ཕུལ་ལོ། །ཡུལ་དེ་ན་སྨན་པ་ཀུན་རྒྱུག་བྱ་བ་ཞིག་ཡོད་པས། སྨན་པ་དེས་གཡུ་ཐོག་ཡབ་སྲས་ལ་ཆགས་
སྡང་གི་རྣམ་པ་ཞིག་བྱེད་ཀྱིན་ཡོད་པ་དེའི་རྐྱེན་བྱས་མཁས་པ་གཡུ་མགོན་ཆེན་པོའི་ཐུགས་ལ། ང་སངས་རྒྱས་ནད་པའི་དོན་བྱེད་པ་ལ་སྨན་པ་བླུན་པོ་འདིས་སྡིག་ཚབས་ཆེན་
གསོག་པ་སྙིང་རེ་རྗེ་དགོངས་ནས་བཞུགས་ཡོད་པའི་ཚེ། ཁོའི་བུ་མོ་བཙུན་མ་མཚན་མའི་སྲིན་བུ་ལངས་ནས་ཆགས་པས་མྱོས་ཏེ་སྐྱེས་པ་ཡིད་ལ་ཟུག་པར་གྱུར་པས་ཉིན་ཞིག་

མོས་རྫ་འུ་གཉིས་ལག་པ་གཡས་གཡོན་དུ་ཁྱེར་ནས་ཆུ་འཆུ་རུ་ཕྱིན་པས། ལམ་དུ་བོང་བུ་ཕོ་མོ་གཉིས་ཆགས་པ་སྤྱོད་པ་བུ་མོས་མཐོང་བས། བོང་ཕོའི་མྱོས་བྱེད་འཁྲི་ཤིང༌། །
བོང་མོའི་དྲན་པའི་ཁྲོན་པ་ལ་བརྡར་བས། མོ་ཁ་ནས་གཡའ་གཡའ་ཟེར་ཞིང་རྫ་འུ་རྡེབ་ཚད་ཚད་འདུག ཆུ་རྟེན་མཚན་མ་ལ་རྒྱབ་པས་མོས་རྫ་འུ་གཅིག་ལ་གཅིག་བརྡབས་ཏེ་
གན་རྐྱལ་དུ་འགྱེལ་སོང་སྐད། མོ་བརྒྱལ་བ་ལས་སངས་ནས་ལོག་ཕྱིན་པས། ཡང་ལམ་དུ་ཕག་པ་བཟའ་ཚོ་གཉིས་ཆགས་པ་སྤྱོད་པ་མོས་མཐོང་བས་མོ་ཆགས་པ་ལྷག་པར་
འཕེལ་ཏེ་ལ་ཕུག་བྲེ་ཟན་ཙམ་ཞིག་ལ་ཆུ་རྟེན་གྱི་གཟུགས་བཅོས་ཏེ་མོ་རང་གི་མཚན་མར་མོ་རང་གིས་བརྫངས་ཏེ། ལ་ཕུག་རྩ་བ་ཆད་ནས་མཚན་མར་ལུས་བས། མོའི་མཚན་
མའི་སྲིན་བུ་ཁྲོས་ནས་འཆི་ལ་ཐུག་ཅིང་། ཕ་སྨན་པས་ལ་ཕུག་ཐོན་པའི་ཐབས་གང་བྱས་ཀྱང་མ་ཐོན་པས། བུ་མོ་མ་དང་བཅས་པས་ཕས་ཕན་པའི་སྐབས་མ་མཆིས། གཡུ་

༄༅། །ཐོག་པ་ཡབ་སྲས་གདན་འདྲེན་བྱེད་བྱས་པས། ཕ་ན་རེ། བུ་མོ་ཤི་ནའང་ཟོབ་རྒན་ཕ་བུ་མི་འབོད་ཟེར་རོ། །དེ་ནས་མ་བུ་གཉིས་ཀྱིས་ཕ་ལ་དབང་མེད་པར་གཡུ་
ཐོག་ཡབ་སྲས་གདན་དྲངས་པས་ཡབ་ཀྱི་སྔར་གྱི་གཏམ་རྣམས་ཐོས་པས་མ་གཤེགས་ཤིང་སྲས་ལ་ཡང་བཤོལ་བཏབ་པས། སྲས་གཡུ་མགོན་གྱིས་ཡབ་ལ་ཞུས་པ། ནད་པ་
དང་སྨན་པ་ནད་གཡོག་སོགས་འཁོར་གྱི་ལོག་སྒྲུབ་མི་བཟོད་ན། སྨན་པ་བྱང་ཆུབ་ཀྱི་སེམས་བསྒོམས་ནས་འགྲོ་བ་ནད་པའི་དོན་བྱེད་པ་དང་རྒྱབ་འགལ་མིན་པ་མི་ཡོང་ཞིང་། །
ཕྱི་མ་དོན་དུ་གཉེར་ནས་ལམ་སྒྲུབ་ན་གནོད་ལེན་དུ་ཕན་འདོགས་དགོས་པའི་དོན་ནི་ཞུ་བ་མ་སྤོབས། བདག་ནི་སྒྲ་གྲགས་སྟོང་། གཟུགས་སྣང་སྟོང་། ཡིད་འགྱུ་སྟོང་གི་ངང་
ནས་ལས་ཀུན་བྱ་འཚལ་གསུངས། ཡབ་ལ་མ་ཉན་པར་བྱོན་པས། ཕ་སྨན་པ་ན་རེ། བདག་གི་བུ་མོ་འདི་བུ་ལས་ལྷག་པས། འདི་ཁྱོད་ཀྱིས་འཆོས་ཤིག བུ་མོ་ལ་གང་རེ་

བའི་བྱ་དགའ་ཁྱེད་ལ་འབུལ་ལོ་ཟེར། གཡུ་ཐོག་ཆེན་པོས་ཁྱེད་རང་གིས་བཅོས་མ་བྱས་པ་ཡིན་ནམ་གསུངས་པས། བདག་གིས་བཅོས་གང་ཤེས་བྱས་ཀྱང་ནད་ལ་མ་ཕན། །
དེ་ནས་སྲས་གཡུ་མགོན་གྱིས་དུ་ཚྭ་སྦྱར་ནས་སྣ་ལ་བཏབ་པས་སྦྲིད་པ་བྱུང་བས་ལ་ཕུག་ཐོན་ནོ། །དེ་ནས་མངལ་གྱི་སྲིན་བུ་འཁྲུགས་པ་ལ་སྐྱེས་པའི་ལས་བྱེད་དུ་བཅུག་པས་
བཙུན་མ་ནད་ལས་གྲོལ་ལོ། །དེ་ནས་ཀུན་རྒྱུག་པ་འབངས་སུ་གྱུར་ནས་ཕྱག་འཚལ་ཞབས་སྤྱི་བོར་བླངས་འབུལ་བ་མང་པོ་ཕུལ་ལོ། །དེ་ནས་ཀུན་རྒྱུག་པ་ན་རེ། བདག་ལ་
མན་ངག་ཞུ་ཟེར་བས་མན་ངག་ཉམས་ཡིག་གནང་ངོ༌། །དེ་ནས་གཡུ་ཐོག་ཆེན་པོ་དགུང་ལོ་བཅོ་ལྔ་ཙམ་བཞེས་པའི་ཚེ་རྒྱལ་པོ་ཁྲི་སྲོང་ལྡེ་བཙན་སྤྱན་སྙིང་ནས་གཡུ་ཐོག་པ་སྤྱན་
དྲངས་པས། གཡུ་ཐོག་མགོན་གྱི་ཞལ་ནས། རྒྱལ་པོ་སྤྱན་སྙུང་བ་ལས་སྙུང་བ་ཞིག་ཡོང་བ་འདུག་པས་འཕོངས་ལ་རྭ་སྐྱེ་བ་གདའ་ཞུས་པས། གཡུ་ཐོག་པས་ཐབས་མཛོད་

༄༅། །གསུངས་པས། གཡུ་ཐོག་པས། རྒྱལ་པོའི་ཕྱག་གིས་ཞབས་འཕོངས་ཀྱི་རུས་པ་འཕུར་ན་ཕན་གསུངས་པས། རྒྱལ་པོས་གཡུ་མགོན་གྱི་གསུངས་ལྟར་མཛད་པས།
རྒྱལ་པོའི་ཕྱག་གིས་སྤྱན་ལ་ཐོ་མ་ཤོར་བར་བརྟེན་རྒྱལ་པོའི་སྤྱན་གྱི་ནད་ལ་ཕན་ནོ། །ཡང་སྐབས་ཤིག་ཚེམས་སྙུང་བས་མཁས་པ་གཡུ་མགོན་གྱིས་གསུངས་པ། རྒྱལ་པོའི་ཡ་
རྐན་གྱི་དཀྱིལ་དུ་མཛེར་པ་སྐྱེས་ནས་གཏམ་གསུང་མི་ཐུབ་པ་ཡོང་བྱས་པས། རྒྱལ་པོས་གསུངས་པ། མཛེར་པ་མི་སྐྱེ་བའི་ཐབས་གྱིས་གསུངས་པས། འོ་ན་རྒྱལ་པོ་རང་གི་
ལྗགས་ཀྱི་རྩེ་མོས་ཡ་རྐན་ཕུར་ཅིག་ཞུས་པས། རྒྱལ་པོས་དེ་ལྟར་མཛད་པས། ལྗགས་ཀྱིས་ཚེམས་ལ་ཐོ་མེད་པར་ཚེམས་སྙུང་བ་ལས་དྭངས་སོ། །དེ་ནས་བསམ་ཡས་
མཆིམས་ཕུ་ན་རྡོ་རྗེ་ཕག་མོའི་སྤྲུལ་པ་གཅིག་འདུག་པ་ལ་གཡུ་ཐོག་ཆེན་པོ་མཇལ་དུ་བྱོན་པས། རྟོག་པའི་རང་གྲོལ་མས་གསུངས་པ། གཡུ་ཐོག་ཆེན་པོ་ཁྱེད་སངས་རྒྱས་སྨན་

པའི་རྒྱལ་པོའི་གསུང་སྤྲུལ། འཚོ་བྱེད་གཞོན་ནུ་དངོས་ཡིན་པས། འགྲོ་བ་ནད་པའི་དོན་ལ་སྐད་ཅིག་ཀྱང་མ་གཡེལ་བར་འགྲོ་དོན་བྱས་པས། ད་ལྟ་ཟས་ཁ་ལག་གི་འབྲེལ་བ་
ཐོགས་པ་རྣམས་ཁྱེད་སྨན་གྱི་གྲོང་ཁྱེར་ལྟ་ན་སྡུག་གི་ཚོགས་དཔོན་ལ་ཕེབས་པའི་ཚེ། ཁྱེད་རང་གི་འཁོར་དུ་སྐྱེ་བ་ཡིན། ཁྱེད་མཆོག་གི་སྤྲུལ་སྐུ་ཡིན་པས་ཁྱེད་རང་ལ་ཉམས་
རྟོགས་འཁྲུངས་ལུགས་ཤིག་གསུང་དང་གསུངས་བྱུང་བས། གཡུ་ཐོག་ཆེན་པོས་ཉམས་དབྱངས་ཀྱི་མགུར་འདི་གསུངས་སོ། །རང་སེམས་རིན་པོ་ཆེ་ལ་ཕྱག་འཚལ་ལོ། །མི་
ངའི་བླ་མ་དྲན་པ་མཆོག་གི་རྗེ། །དྲན་མཆོག་རྗེ་ལ་འདུ་འབྲལ་མེད་པས་སྐྱིད། །སྔོན་བསགས་བསོད་ནམས་ལས་འཕྲོ་འཛོམ་པས་སྐྱིད། དལ་འབྱོར་ཁམས་དྲུག་ལྡན་པ་ཐོབ་
པས་སྐྱིད། །ལས་འཕྲོ་དཀར་པོའི་ཆོས་ལ་སད་པའི་ཕྱིར། །སྙིང་པོའི་བསྟན་དང་མཇལ་བས་ཁོ་བོ་སྐྱིད། །ཅིར་སྣང་དག་པ་རབ་འབྱམས་ཡིན་པ་ལ། །ཀུན་ལ་དག་སྣང་

༄༅། །ཕྱོགས་མེད་འབྱོངས་པས་སྐྱིད། །འགྲོ་དྲུག་དྲིན་ཆེན་ཕ་མར་གོ་བའི་ཕྱིར། བྱམས་དང་སྙིང་རྗེ་ཚད་མེད་སྐྱེས་པས་སྐྱིད། །སྐྱེས་བུའི་ཚེ་སྲོག་མྱུར་དུ་འཇིག་པའི་
ཕྱིར༑ །འཆི་ཆོས་སྙིང་ནས་བྱེད་བློ་བྱུང་བས་སྐྱིད། །ཕ་ཡུལ་དྲི་ཟའི་གྲོང་ཁྱེར་ལྟར་ཤེས་ནས། །རི་ཁྲོད་དབེན་སར་གཅིག་པུར་སྡོད་པས་སྐྱིད། །མཛའ་བཤེས་གཉེན་རྣམས་
མགྲོན་ཁང་མགྲོན་པོ་བཞིན། །བརྩེ་བའི་གདུང་ཤ་རིང་དུ་དོར་བས་སྐྱིད། །གཡོག་འཁོར་འཛོམ་ཀྱང་ཤིང་ཁར་བྱ་ཚོགས་བཞིན། །ཞེན་པའི་རྩ་བ་རྩད་ནས་ཆོད་པས་སྐྱིད། །
ལོངས་སྤྱོད་ཀུན་ཀྱང་སྦྲང་མའི་སྦྲང་བཞིན་དུ། །ཆགས་སེམས་དོར་ནས་སྦྱིན་པ་བཏང་བས་སྐྱིད། །དཔལ་འབྱོར་མངའ་ཐང་རྨི་ལམ་རྒྱལ་སྲིད་ལྟར། །བདེན་མེད་སྙིང་པོ་མེད་
པར་རིག་པས་སྐྱིད། །སྙན་གྲགས་ཐམས་ཅད་བྲག་ཆ་ཆུ་བུར་བཞིན། །གྲགས་སྟོང་ཡེ་ནས་སྟོང་པར་ཤེས་པས་སྐྱིད། །ཐ་སྙད་མིང་དོན་བརྟགས་པའི་ཆོས་རྣམས་ཀུན། །

ཡུལ་ཅན་འཁྲུལ་པའི་རང་གཟུགས་གོ་བས་སྐྱིད། །གང་ཟག་བློ་དང་བསྟུན་པའི་ལམ་རིམ་ཀྱང་། །གདུལ་བྱ་བློ་ཁྲིད་ཙམ་རང་ཡིན་པས་སྐྱིད། །འཁོར་བར་སྐྱུར་བའི་རྩ་བ་
བདག་འཛིན་དེ། །འདུལ་བའི་ཐབས་མཆོག་ཉམས་སུ་བླངས་པས་སྐྱིད། །ལྟ་སྒོམ་སྤྱོད་གསུམ་གཞི་ལམ་འབྲས་བུ་རྣམས། །ལྷག་པ་ཟབ་པ་རྒྱུད་ལ་སྦྱར་བས་སྐྱིད། །དམ་
ཆོས་ཟབ་མོ་སྙིང་པོའི་མན་ངག་ལ། །དུས་རྣམས་ཀུན་དུ་གདེངས་དང་ལྡན་པས་སྐྱིད། །གང་ཤར་ཐམས་ཅད་ཕྱག་རྒྱ་ཆེན་པོ་ལ། །དགག་སྒྲུབ་མཐའ་ཀུན་བྲལ་བ་གོ་བས་
སྐྱིད༑ །བདག་གཞན་དུས་གསུམ་བསགས་པའི་དགེ་བ་རྣམས། །འཁོར་གསུམ་རྣམ་དག་བྱང་ཆུབ་བསྔོས་པས་སྐྱིད། །ཡུལ་ལ་དགེ་བཅུ་ཚང་བའི་བསམ་ཡས་ཀྱི། །ལྷས་
བཏབས་བཀྲ་ཤིས་ཁང་གསར་ཞེས་བྱ་བར། །ཆོས་མེད་རིག་གནས་འཛིན་པ་གཡུ་ཐོག་པས། །སྐྱིད་པ་བཅུ་དགུ་ཉམས་སུ་བླངས་པ་ལ། །འགལ་དང་མ་དག་པ་སོགས་

༄༅། །བཟོད་པར་བཞེས། །ལེགས་གྱུར་དགེ་ཚོགས་སེམས་ཅན་ཐམས་ཅད་ཀྱི། །དགེ་ལེགས་བདེ་སྐྱིད་དོན་གཉིས་ལྷུན་གྲུབ་ཤོག །བཀྲ་ཤིས་འགྲོ་དོན་འཕེལ་ཨེ་ཝཾ། 
༈ ན་མོ་གུ་རུ། ཀུན་ཁྱབ་ཆོས་སྐུར་ཤར། །དག་སྣང་ཕྱོགས་མེད་སྐྱེས། །མོས་གུས་ལ་འགྱུར་བ་མེད། །རང་སེམས་ལ་དད་པ་ཐོབ་པ་འདི། །ཆོས་མེན་སྨྱོན་པ་ངའི་
གསོལ་འདེབས་ཡིན། །ཕྱོགས་འཛིན་གྱི་འཁྲུལ་པ་སངས། །ཕྱོགས་མེད་མཐའ་བྲལ་དུ་ཤར། །ཟུང་འཇུག་བློ་འདས་སུ་རྟོགས་པ་འདི། །ཆོས་མེད་སྨྱོན་པ་ངའི་ལྟ་བ་
ཡ ཡིན༑ །བློ་སྒོམ་གྱི་འཛིན་པ་ཞིག །ཡེ་སྒོམ་ལ་འབྲལ་མེད་གནས། །མཉམ་གཞག་རྗེས་ཐོབ་འདྲེས་པ་འདི། །ཆོས་མེད་སྨྱོན་པ་ངའི་སྒོམ་པ་ཡིན། །ཚུལ་འཆོས་ཀྱི་སྒེག་
ཆོས་ཞིག །སྒོ་གསུམ་འདི་རང་གྲོལ་དུ་སོང་། །གཏད་མེད་ཤུགས་འབྱུང་འདི། །ཆོས་མེད་སྨྱོན་པ་ངའི་སྤྱོད་པ་ཡིན། །རེ་དོགས་ཀྱི་མཚན་མ་ཡལ། །འཁོར་འདས་འདི་

གཅིག་ཏུ་འདྲེས། །སྐུ་གསུམ་རང་ལ་སྨིན་པ་འདི། །ཆོས་མེད་སྨྱོན་པ་ངའི་འབྲས་བུ་ཡིན། །ཨེ་ཝཾ་ཨེ་མ་ཧོ། །ནང་རིག་པའི་བླ་མའི་ཞབས་ལ་འདུད། །རྗེ་གསུམ་ལྡན་བླ་
མ་རིན་ཆེན་ལ། །ཟོལ་མའི་ཚིག་གི་གསོལ་འདེབས་མི་བྱེད་པར། །སྐྱབས་གནས་མཆོག་ཏུ་བློ་ཐག་ཆོད་པ་ཡིས། །བཅོས་མེད་གསོལ་འདེབས་བྱེད་པ་ཨེ་མ་ཧོ། །ཞལ་ནས་
གསུངས་པའི་གདམས་ངག་བདུད་རྩི་འདི། །རྣམ་གཡེང་ལེ་ལོའི་རླུང་ལ་མི་བསྐུར་བར། །དད་བརྩོན་རྣམ་དཔྱོད་འགྲན་ཟླ་བྲལ་བ་ཡིས། །རང་རྒྱུད་ཚིམ་པར་ཉམས་ལེན་ཨེ་
མ་ཧོ། །འགྲོ་དྲུག་དྲིན་ཆེན་ཕ་མའི་རང་བཞིན་ལ། །དགྲ་གཉེན་ཆགས་སྡང་སྣང་བ་མི་འཛིན་པར། །བྱས་པ་དྲིན་དུ་གཟོ་པའི་བསམ་སྦྱོར་གྱིས། །བདག་པས་གཞན་གཅེས་
སྒྲུབ་པ་ཨེ་མ་ཧོ། །སྣང་སྲིད་ཐམས་ཅད་ཟུང་འཇུག་ཕྱག་ཆེན་ལ། །བློས་བྱས་མཚན་མའི་ཐོག་ཏུ་མི་འཇུག་པར། །མཉམ་ཉིད་བརྗོད་བྲལ་གདོད་ནས་ཡིན་པའི་ཕྱིར། །བྱར་

༄༅། །མེད་མཐའ་བྲལ་རྟོགས་པ་ཨེ་མ་ཧོ། །འཁོར་འདས་ཐམས་ཅད་སེམས་ཀྱི་རང་བཞིན་ལ། །ཕྱི་རོལ་གདོས་བཅས་འཁྲུལ་པའི་གཟུང་འཛིན་གྱི། །མ་དག་ཨ་འཐས་
ཡིད་ལ་མི་བྱེད་པར། །རང་གྲོལ་གཏན་ལ་ཕེབས་པ་ཨེ་མ་ཧོ། །སྐྱེས་པ་ཐམས་ཅད་འཆི་བའི་རང་བཞིན་ལ། །རྟག་འཛིན་སྡོང་ཐེབས་ལེ་ལོ་ལ་ཞེན་པའི། །དོན་མེད་ཚེ་
འདིའི་འདུན་མ་དོར་བྱས་ནས། །འཆི་ཆོས་སྙིང་ནས་དྲན་པ་ཨེ་མ་ཧོ། །དཔལ་འབྱོར་མངའ་ཐང་སྒྱུ་མའི་རྒྱལ་སྲིད་ལྟར། །ང་རྒྱལ་ཁེངས་དྲེགས་དགའ་རློམ་མི་བྱེད་པར། །
སྙིང་པོ་མེད་པར་ཤེས་པའི་བློ་གྲོས་ཀྱིས། །ངེས་འབྱུང་བསམ་པ་བརྟན་པ་ཨེ་མ་ཧོ། །སྙན་གྲགས་ཀུན་ཀྱང་སྒྲ་སྙན་བྲག་ཆར་མཚུངས། །བསྟོད་ཅིང་བསྔགས་པ་སྣ་ཚོགས་
བརྗོད་པ་དང་། །མཚང་འབྲུ་ངན་སྨྲས་ཅོ་འདྲི་བྱེད་ཀྱང་རུང་། །གྲགས་སྟོང་སྔགས་སུ་གོ་བ་ཨེ་མ་ཧོ། །སྣ་ཚོགས་སྣང་བ་སེམས་ཀྱི་རང་བཞིན་འདི། །རྣམ་རྟོག་ངན་པའི་

༄༅། །འཛིན་པ་དགྲར་ལངས་ནས། །ཆོས་སྐུ་ངོ་མ་ཤེས་པ་མང་དུ་མཐོང༌། །འགྱུ་སྟོང་ཆོས་སྐུར་ཤེས་པ་ཨེ་མ་ཧོ། །ཞེས་སྙོམས་ལས་མཁན་སྨན་པ་བདག་གི་ཆོལ་གཏམ་ཡིན། །
གསུངས་སོ། །རྗེ་བཙུན་གཡུ་ཐོག་ཧེ་རུ་ཀས་ཡང་ཉམས་རྟོགས་ཀྱི་མགུར་འདི་གསུངས་སོ། ༈ །ཨེ་མ་ཧོ། བཅོམ་ལྡན་དགྱེས་པ་རྡོ་རྗེ་འདི། །གདོད་ནས་དག་པའི་རང་
སེམས་ཡིན། །དེ་ནི་སྟོང་དང་སྟོང་མིན་ཏེ། །སྤྲོས་པ་མེད་པའི་ངང་ལ་གནས། །སྤྲོས་བྲལ་རང་བྱུང་ཡེ་ཤེས་དེ། །སྔོན་ཆད་མ་ཤེས་ལམ་བསྒོམས་པས། །འཁྲུལ་པས་
འཁྲུལ་པ་སྒོམ་པར་གོ། །དེ་ནི་སྒོམ་མཁས་བློ་དང་བྲལ། །སྒོམ་འདོད་སྒོམ་གྱིས་སྒོམ་དེ་སྒྲིབ། །སྒོམ་མེད་རྟོགས་ཚེ་ཐམས་ཅད་སྒོམ་དུ་འཆར། །སོ་སོ་སྐྱེ་བོའི་ཡེ་ཤེས་རང་
གི་བཅིངས། །རྣལ་འབྱོར་པ་ལ་དུག་ལྔ་རྒྱན་དུ་ཤར། །སྐྱེ་འགག་མེད་པ་ཆོས་ཀྱི་གནས་ལུགས་དེ། །མཁས་པས་མི་ཤེས་ལྐུག་པ་དག་ལ་དྲིས། །དེས་ཀྱང་མི་ཤེས་དུར་ཁྲོད་

༄༅། །རོ་ལ་དྲིས། །དེ་ཡིས་བཤད་པ་ཆོས་ཀྱི་གནས་ལུགས་ཡིན། །ཞེས་གསུངས་སོ། །དེ་ནས་རྟོགས་པའི་རང་གྲོལ་མ་ཐུགས་མཉེས་ཏེ། རྗེ་བཙུན་མཁའ་འགྲོ་མའི་
སྒྲུབ་ཐབས་ཕྱག་ལེན་དང་བཅས་པ་གནང་ངོ་། །དེ་ནས་གཡུ་ཐོག་ཆེན་པོས་རྟོགས་པའི་རང་གྲོལ་མ་ལ་འདི་སྐད་ཞུས་སོ། །སྐྱེ་མེད་འགག་མེད་ཆོས་ཀྱི་སྐུ། །སྐུ་གསུམ་དབྱེར་
མེད་ལོངས་སྤྱོད་རྫོགས། །གང་ལ་གང་འདུལ་སྤྲུལ་པའི་སྐུ། །གསལ་དྭངས་འཛིན་མེད་ངོ་བོ་ཉིད། །ཡེ་ཤེས་ལྔ་ལྡན་བདེ་ཆེན་སྐུ། །ཡོན་ཏན་མཐར་ཕྱིན་ལྷུན་གྲུབ་སྐུ། །
རྟོགས་པའི་རང་གྲོལ་གཟུགས་ཀྱི་སྐུ། །བདག་གི་སངས་རྒྱས་མ་ཐོབ་པར། །ཁྱེད་དང་སྐད་ཅིག་མི་འབྲལ་བར། །ཐུགས་ཡིད་གཅིག་ཏུ་འདྲེས་པ་དང༌། །ཚེ་འཕོས་ཁྱེད་དྲུང་
སྐྱེ་བར་ཤོག །གསུངས་པས། རྟོགས་པའི་རང་གྲོལ་མས་འདི་སྐད་གསུངས་སོ། །སངས་རྒྱས་ཀུན་གྱི་ཁྱོད་སྔར་སངས་རྒྱས་ཀྱང་། །ད་དུང་འགྲོ་ལ་ཐུགས་རྗེས་རྗེས་བརྩེ་

བས༑ །ཐ་མལ་ཚུལ་བཟུང་གསོ་དཔྱད་བསྟན་སྒོར་ཞུགས། །རྒྱལ་བའི་ཐུགས་སྲས་ཁྱེད་ལ་གསོལ་བ་འདེབས། །བྱང་སེམས་ཚུལ་བཟུང་ཀརྨ་དྲི་མ་མེད། །དེ་སངས་རྒྱས་
པ་སྨན་བླ་བཻ་ཌཱུརླ། །དེ་ཡི་གསུང་སྤྲུལ་གཡུ་ཐོག་ཡོན་ཏན་མགོན། །བསྟན་པའི་བསྟན་འཛིན་ཁྱེད་ལ་གསོལ་བ་འདེབས། །སྨན་བླའི་འཕྲིན་སྤྲུལ་པདྨ་འབྱུང་གནས་དང་། །
དེ་ཡི་སྐུ་སྤྲུལ་འཕགས་པ་འཇམ་དཔལ་དབྱངས། །དེ་ཡི་ཐུགས་སྤྲུལ་གཡུ་ཐོག་ཡོན་ཏན་མགོན། །བདེ་གཤེགས་ཀུན་འདུས་ཁྱེད་ལ་གསོལ་བ་འདེབས། །སྨན་བླའི་ཡོན་
སྤྲུལ་གཞོན་ནུ་འཇིགས་མེད་གྲགས། །དེ་ཡི་གསུངས་སྤྲུལ་འཕགས་པ་ཀླུ་སྒྲུབ་མགོན། །ཀུན་འདུས་སྤྲུལ་པ་གཡུ་ཐོག་ཡོན་ཏན་མགོན། །འདུས་སྐུ་རྒྱལ་པོ་ཁྱོད་ལ་གསོལ་བ་
འདེབས༑ །ད་ལྟ་གསོ་དཔྱད་བསྟན་པའི་སྒྲོན་མེ་སྦར། །འགྲོ་བའི་དུཿཁ་མ་ལུས་དྲུང་དབྱུང་ཞིང་། །སྐྱེ་རྒ་ན་འཆིའི་འཇིགས་ལས་སྐྱོབས་མཛད་པ། །མི་མཆོག་རྒྱལ་པོ་ཁྱོད་

༄༅། །ལ་གསོལ་བ་འདེབས། །རྒྱ་བོད་མཁས་པའི་གཙུག་རྒྱན་གཡུ་ཐོག་མགོན། །འབྲེལ་ཚད་ཐར་པར་འདྲེན་པའི་ལམ་མཁན་མཆོག །འགྲོ་ལ་བདེ་སྐྱིད་འབྱུང་བའི་སྒོ་
གཅིག་པུ། །འདོད་དགུའི་དཔལ་འབྱོར་ཁྱེད་ལ་གསོལ་བ་འདེབས། །སྔོན་གྱི་དག་པའི་སྨོན་ལམ་སྟོབས་རྒྱས་པས། །བདེ་གཤེགས་ཀུན་གྱི་སྨོན་ལམ་གང་བཏབ་པ། །ཁྱོད་
ཀྱིས་ཚིགས་ཅིག་བརྗོད་པས་ཀུན་འགྲུབ་པ། །གདུལ་བྱ་མཐར་ཕྱིན་ཁྱེད་ལ་གསོལ་བ་འདེབས། །བོད་ཡུལ་ཁ་བ་ཅན་ལྗོངས་དམ་པ་ཁྱེད། །བརྒྱ་དང་རྩ་ལྔའི་བར་ལ་འགྲོ་
དོན་མཛད། །དེ་ནས་སྨན་གྲོང་ལྟ་ན་སྡུག་ཉིད་དུ། །རིགས་འཛིན་ཚོགས་དཔོན་ཁྱེད་ལ་གསོལ་བ་འདེབས། །དྲུག་ཅུ་ཁ་རལ་བསྐལ་པའི་སྙིགས་མ་ལ། །སེམས་ཅན་རང་
གི་སྤྱོད་པས་རང་ཉིད་ཕུངས། །དེ་ཚེ་ཁྱོད་ཉིད་སྤྲུལ་པ་དཔག་མེད་འགྱེད། །འགྲོ་བའི་གཙུག་རྒྱན་ཁྱེད་ལ་གསོལ་བ་འདེབས། །འདི་ནས་བཟུང་སྟེ་སངས་རྒྱས་མ་ཐོབ་

པར༑ །དམ་པ་ཁྱེད་དང་སྐད་ཅིག་མི་འབྲལ་བར། །ཞལ་མཐོང་གདམ་ངག་ཐོབ་ནས་ཐུགས་ཡིད་འདྲེས། །ཐུགས་རྗེ་འཕོ་འགྱུར་མེད་ལ་གསོལ་བ་འདེབས། །ཞེས་པའི་
མོད་ལ་ནམ་མཁའ་ཐམས་ཅད་འཇའ་འོད་ཀྱིས་ཁེངས། བར་སྣང་ཐམས་ཅད་སྒྲ་དང་རོལ་མོ་དང་། མེ་ཏོག་གི་ཆར་བབས། །ས་གཞི་ཐམས་ཅད་རླུང་དང་རྡུལ་མེད་པ་ཉི་མ་
ཤིན་ཏུ་དྲོ་བ་བྱུང་ངོ༌། །དེ་ནས་གཡུ་ཐོག་ཆེན་པོས་བར་སྣང་ལ་གཟིགས་པས། འཇའ་འོད་ཀྱིས་གུར་ཕུབ་པའི་དབུས་ན། བླ་མ་སྨན་པའི་རྒྱལ་པོ་བཞུགས་པ་ལ། མཁས་པ་
ཆེན་པའི་གསོལ་བ་བཏབ་པས་སྨན་བླའི་ཞལ་ནས། ལས་འཕྲོ་ཅན་ཁྱོད་ལ་སྨན་བླ་དྲང་སྲོང་ལྷ་མོ་འཚོ་བྱེད་རིག་འཛིན་བརྒྱུད་པ་དང་བཅས་པས་བྱིན་བརླབས་འཇུག་དགོས་
པས༑ གདམ་པ་ཀུན་གྱི་ཡང་སྙིང་འདི་གཅེས་པར་ཟུང་གསུངས་ནས། བདུད་རྩི་སྨན་འཕྲེང་། སྨན་སྒྲུབ། སྨན་ཁྲིད་རལ་བསྐོར་ལྔའི་ཕྱག་ལེན་དང་བཅས་པ་གནང་ངོ་། །

༄༅། །དེ་ནས་གཡུ་ཐོག་ཆེན་པོ་དང་རྒྱལ་པོ་དགུང་སྙིང་གཅིག་པས། དགུང་ལོ་ཉི་ཤུ་ལོན་པའི་ཚེ། ཕྱོགས་རིས་ཀྱིས་སྨན་པ་དགུ་སྤྱན་དྲངས་ནས། མཁས་པ་ཆེན་པོ་གཡུ་
ཐོག་པ་དང་རྩོད་པ་མཛད་པས། རྒྱ་ནག་གི་སྨན་པ་སྟོང་གསུམ་གང་བ་ན་རེ། བོད་ན་སྨན་པ་ཡོད་དམ་ཟེར་བས། གཡུ་ཐོག་ཆེན་པོས་རྒྱལ་པོ་ལྷ་ཐོ་ཐོ་རི་གཉན་བཙན་དང༌། །
སྨན་པ་དུང་གི་ཐོར་ཅོག་ཅན་ནས་རྒྱལ་པོ་ཁྲི་སྲོང་ཡན་དང་སྨན་པ་གཡུ་ཐོག་མགོན་པོ་རང་ཡན་གྱིས་ལོ་རྒྱུས་བརྗོད་པས། རྒྱ་གར་གྱི་སྨན་པ་ན་རེ། རྒྱ་གར། རྒྱ་ནག བལ་
ཡུལ༑ ལི་ཡུལ། བོད་ཡུལ་སོགས་ལ་གསོ་བ་རིག་པའི་བཀའ་བབས་ཚུལ་གང་ཡིན་གསུངས་པས། གཡུ་ཐོག་ཆེན་པོས་འདི་སྐད་གསུངས་སོ། །རྒྱ་གར་གྱི་ལུགས་ལ་རིག་
པ་ཡེ་ཤེས་ཀྱི་རྒྱུད། རྒྱ་ནག་གི་ལུགས་ལ་འཁོར་འདས་རྩིས་ཀྱི་རྒྱུད། བལ་པོའི་ལུགས་ལ་འཁོར་འདས་བཟོའི་རྒྱུད། ཁ་ཆེའི་ལུགས་ལ་རྫས་སྦྱོར་རིན་པོ་ཆེའི་རྒྱུད། སོག་

པོའི་ལུགས་ལ་ནད་ཕྱིར་འདྲེན་པ་གཏར་ཁའི་རྒྱུད། གར་ལོག་གི་ལུགས་ལ་ནད་བསྲེག་པ་མེའི་རྒྱུད། ཏ་ཟིག་གི་ལུགས་ལ་ནད་གསོད་པ་དུག་བཅོས་ཀྱི་རྒྱུད། ཁྲོམ་གྱི་ལུགས་
ལ་ཆུ་དཔྱད་ཟླ་བསིལ་གྱི་རྒྱུད། ཟ་ཧོར་གྱི་ལུགས་ལ་ནད་སྡུད་པ་རྔུབས་རུའི་རྒྱུད། གེ་སར་གྱི་ལུགས་ལ་ནད་འདེད་པ་སྔགས་ཀྱི་རྒྱུད། ཞང་ཞུང་གི་ལུགས་ལ་ནད་ཐུར་དུ་སྦྱོང་
བ་བཤལ་གྱི་རྒྱུད། ཨོ་རྒྱན་གྱི་ལུགས་ལ་ནད་གྱེན་དུ་འདྲེན་པ་སྐྱུགས་ཀྱི་རྒྱུད། བོད་ཀྱི་ལུགས་ལ་ནད་གསོད་བར་བྱེད་པ་གཉེན་པོ་བཞི་ལྡན་གྱི་རྒྱུད། གཡུང་དྲུང་བོན་གྱི་
ལུགས་ལ་ནད་ཞི་བར་བྱེད་པ་དུག་ལུས་བྱུག་གསུམ་གྱི་རྒྱུད། ཐགས་བཟང་ལྷ་མ་ཡིན་གྱི་ལུགས་ལ་ནད་བཅིང་བ་དེབ་ཆིངས་ཀྱི་རྒྱུད། ཚངས་པ་ལྷའི་ལུགས་ལ་གསོ་དཔྱད་
འབུམ་པའི་རྒྱུད། འཕགས་པ་བྱང་ཆུབ་སེམས་དཔའི་ལུགས་ལ་ཐུགས་རྗེ་རང་གྲོལ་གྱི་རྒྱུད། དྲང་སྲོང་གི་ལུགས་ལ་ཙ་ར་ཀ་སྡེ་བརྒྱད་ཀྱི་རྒྱུད། ཕྱི་པའི་ལུགས་ལ་དབང་ཕྱུག་

༄༅། །ཆེན་པོའི་རྒྱུད། ནང་པའི་ལུགས་ལ་རིགས་གསུམ་མགོན་པོའི་རྒྱུད་དོ་གསུངས་པས། ཡང་བལ་པོའི་སྨན་པ་ན་རེ། མཁས་པ་སོ་སོའི་ལུགས་ལ་དུ་ཡོད་ཟེར་བས།
ཡང་གཡུ་ཐོག་ཆེན་པོས་འདི་སྐད་གསུངས་སོ། །ཕྱོགས་རིགས་ཀྱི་སྨན་པ་མི་དགུའི་ལུགས་དང་བོད་ཀྱི་སྨན་པ་མི་དགུའི་ལུགས་གཉིས་ལས། དང་པོ་ནི། རྒྱ་གར་ཤནྟིཾ་གརྦྷའི་
ལུགས་ལ་ལུས་སྤྱི་གསོ་བའི་ཡན་ལག་བདུད་རྩི་ཆུ་རྒྱུན། རྒྱ་ནག་ནི་སྨན་པ་སྟོང་གསུམ་གང་བའི་ལུགས་ལ་བྱིས་པ་གསོ་བའི་ཡན་ལག་ཆུང་དཔྱད་ཉི་མའི་འོད་ཟེར། མ་ཧཱ་དེ་
ཝའི་ལུགས་ལ་མོ་ནད་གསོ་བའི་ཡན་ལག་ཟླ་བའི་དཀྱིལ་འཁོར། དྷརྨ་བུདྡྷའི་ལུགས་ལ་གདོན་ནད་གསོ་བའི་ཡན་ལག་རྡོ་རྗེ་ཕམ། བལ་པོའི་སྨན་པ་ད་ན་ཤཱི་ལའི་ལུགས་ལ་
རྒས་པ་གསོ་བའི་ཡན་ལག་གནད་ཀྱི་མཛུབ་ཚུགས། ཁ་ཆེའི་སྨན་པ་ཁུན་བཛྲ་གྱི་ལུགས་ལ་དུག་ནད་གསོ་བའི་ཡན་ལག་རུས་སྦལ་གྱི་འགྱུར་འགྲོས། སོག་པོའི་སྨན་པ་ན་ལ་

ཤན་དིར་པའི་ལུགས་ལ་རྒས་པ་གསོ་བའི་ཡན་ལག་བཅུད་ཀྱི་རྒྱ་མཚོ། དོལ་པོའི་སྨན་པ་ཁྱོ་མ་རུ་རྩེའི་ལུགས་ལ་རོ་ཙ་གསོ་བའི་ཡན་ལག་དགའ་བདེ་འཕེལ་བྱེད། གྲུ་གུའི་
སྨན་པ་སེང་གེ་འོད་ཅན་འཕེལ་བྱེད་ཀྱི་ལུགས་ལ་བཙལ་བ་ཐིག་གི་ཡན་ལག་རོ་པྲ་འཕྲུལ་གྱི་མེ་ལོང་། ཁྲོམ་རྒྱལ་མུ་རྗེ་ཐེ་ཁྲོམ་གྱི་སྲས་བཙན་པ་ཤི་ལ་ཧིའི་ལུགས་ལ་ཁྲོམ་གྱི་
དབྱེ་བ་དྲུག་པ་ལ་སོགས་པ་ཡིན་ནོ། །བོད་ཀྱི་སྨན་པ་མི་དགུའི་ལུགས་ནི་མ་འོངས་པ་ན་རིམ་པ་བཞིན་འདི་ལྟར་འབྱུང་སྟེ། བི་བྱིའི་ལུགས་ལ་བི་བྱིའི་པོ་ཏི་ཁ་སེར། འུག་
པའི་ལུགས་ལ་ལག་ལེན་གསལ་སྒྲོན། ཆེར་རྗེའི་ལུགས་ལ་ཆེར་རྗེའི་ཟིན་ཐིག བྲང་ཏིའི་ལུགས་ལ་གདམས་ངག་གསེར་བྲེ་དང་དངུལ་བྲེ། མི་ཉག་གི་ལུགས་ལ་རྡོ་སྦྱོར་ཆེན་
མོ༑ གཡུ་ཐོག་པའི་ལུགས་ལ་གཡུ་ཐོག་བུ་དོན་ཉམས་ཡིག་ཁྲིད་ཡིག རྒྱུད་ཀྱི་ཆ་ལག་བཅོ་བརྒྱད། གཉའ་པའི་ལུགས་ལ་འགྲེལ་པ་དྲི་མེད་འོད་ཟེར་འཕྲོས་པ་དབང་གི་རྒྱལ་

༄༅། །པོ། སྟོད་སྨན་གྱི་ལུགས་ལ་སྟོད་འགྲེལ་གཟི་འོད་འབར་བ། །མཐའ་བཞིའི་ལུགས་ལ་བསྟན་བཅོས་ལམ་གྱི་སྒྲོན་མེ་རྣམས་འབྱུང་ངོ་ཞེས་མ་འོངས་ལུང་བསྟན་དུ་
གསུངས་སོ། །ཡང་ཁ་ཆེའི་སྨན་པ་ན་རེ། བོད་ཀྱི་སྨན་པ་མི་དགུའི་ལུགས་མ་འོངས་ལུང་བསྟན་དུ་བྱེད་པའི་རྒྱུ་མཚན་ཅི་ཡིན་གསུངས་པས། གཡུ་ཐོག་ཆེན་པོས་འདི་སྐད་
གསུངས་སོ། །བོད་ཀྱི་མཁས་པ་མི་དགུར་གྲགས་པའི་བརྒྱུད་པ་ལ། མར་གྱི་སྙིང་པོ་བསྡུས་པ་ལྟ་བུའི་མཁས་པ་དགུ་འབྱོན། དེ་དགུའི་གོང་དུ་བསྟན་པའི་མན་ངག་རང་རང་
གི་ལུགས་སུ་གསུངས་ངེས་སོ་གསུངས་པས། ཡང་ཁོ་ན་རེ། མཁས་པ་ཆེན་པོ་དགུའི་མཚན་གང་ཡིན། དུས་མཉམ་དུ་འབྱོན་ནམ་རིམ་ཅན་དུ་འབྱོན་ཟེར་བས། གཡུ་མགོན་
གྱིས་གསུངས་པ། མཁས་པ་དེ་རྣམས་རིམ་ཅན་དུ་འབྱོན་ཏེ། བི་བྱི་ལེགས་མགོན། འུག་པ་ཆོས་བཟང་། ཆེ་ཆེར་ཞིག་པོ། མི་ཉག་རོང་རྗེ། གཡུ་ཐོག་མགོན་པོ། བྲང་

ཏི་རྒྱལ་བཟང་། གཉའ་པ་ཆོས་བཟང་། སྟོད་སྨན་གྲགས་རྒྱལ། མཐའ་བཞི་དར་པོ་རྣམས་འབྱོན། དེ་རྣམས་ཀྱི་བོད་ཡུལ་དུ་གསོ་དཔྱད་སྤྱི་དང༌། ཁྱད་པར་དཔལ་ལྡན་
རྒྱུད་བཞི་དར་བར་བྱེད་གསུངས་པས། ཡང་ཁོ་ན་རེ། དཔལ་ལྡན་རྒྱུད་བཞི་ད་ལྟ་ག་ན་བཞུགས་ཟེར་བས། གཡུ་ཐོག་པས་གསུངས་པ། ད་ལྟ་རྒྱ་གར་ན་པཎ་ཆེན་ཙནྡྲ་དེ་བ་
ལ་བཞུགས། དེ་ནས་ལོ་ཙ་བ་བཻ་རོ་ཙ་ནས་བླངས་ཏེ། རྒྱལ་པོ་ཁྲི་སྲོང་ལྡེ་བཙན་ལ་གནང་། དེས་བོད་ཀྱི་མཁས་པ་རྣམས་ལ་རིམ་པར་གནང་ངོ༌། །གཞན་ཡང་བོད་ཡུལ་དུ་
གསོ་དཔྱད་ཀྱི་བསྟན་པ་སྤེལ་བར་བྱེད་པའི་དར་བྱེད་ཀུན་ཏུ་གྲགས་པའི་སྨན་པ་ལྔ་བཅུ་རྩ་བདུན་ཡང་བྱོན་ནས་གསོ་དཔྱད་ཀྱི་བསྟན་པ་ཉིན་མོ་ལྟར་གསལ་བར་བྱེད་གསུངས་
པས༑ ཡང་ཁོ་ན་རེ། དར་བྱེད་ལྔ་བཅུ་རྩ་ལྔའི་ངོས་འཛིན་དང་མཚན་གྱི་རྣམ་གྲངས་གང་ཡིན་ཟེར་བས། གཡུ་ཐོག་ཆེན་པོས་དྲང་སྲོང་བརྒྱུད་འདེབས་རིན་ཅེན་དབང་རྒྱལ་

༄༅། །གསུངས། འདི་ལ་མདོར་བསྟན་རྒྱས་བཤད་དོན་བསྡུས་དང་བཅས་ཡོད་ཀྱང་བརྒྱུད་འདེབས་འདི་འགྲེལ་པ་དང་བཅས་པ་ཟུར་དུ་འབྱུང་ངོ་། །དེ་ནས་མཁས་པ་ཆེན་
པོས་གསུངས་པ། དྲང་སྲོང་བརྒྱུད་པ་ལ་གསོལ་བ་འདེབས་པའི་སྔོན་དུ་སྐྱབས་སེམས་སྤྱི་འགྲོ་ལྟར་བྱས་ཏེ། སྲ་བྷ་ཝས་སྟོང་པར་སྦྱངས། སྟོང་པའི་ངང་ལས་བྷྲཱུཾ་ལས་སྣ་
ཚོགས་རིན་པོ་ཆེ་ལས་གྲུབ་པའི་ཁྲི་ཡངས་ཤིང་རྒྱ་ཆེ་བ་སེང་གེ་ཆེན་པོ་བརྒྱད་ཀྱིས་བཏེག་པའི་དེ་སྟེང་དུ་པཾ་ལས་པདྨ། ཨ་ལས་ཟླ་བ། རཾ་ལས་ཉི་མ། དེའི་སྟེང་དུ་ཧཱུྃ་ལས་རྡོ་
རྗེ་ཧཱུྃ་གིས་མཚན་པ། དེ་ལས་སྤྲོས་ཏེ་རང་གི་རྩ་བའི་བླ་མ་རྣམ་པ་བཅོམ་ལྡན་འདས་རྡོ་རྗེ་འཆང་ཆེན་པོ་སྐུ་མདོག་སྔོན་པོ་ཕྱག་གཉིས་རྡོ་རྗེ་དང་དྲིལ་བུ་ཐུགས་ཀར་འཛིན་པས་
ཡུམ་ལ་འཁྱུད་པ། ཡུམ་རྡོ་རྗེ་ཕག་མོ་སྐུ་མདོག་མཐིང་ནག་ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པས་ཡབ་ལ་འཁྲིལ་བ། གཉིས་ཀའང་རུས་པ་དང་རིན་པོ་ཆེས་བརྒྱན་

པ༑ ཡབ་ཡུམ་མཉམ་པར་སྦྱོར་མཚམས་ནས་བདུད་རྩིའི་རྒྱུན་བབས་ཏེ། རང་གཞན་ཐམས་ཅད་ཟག་པ་མེད་པའི་བདེ་བས་ཚིམ་པར་གྱུར། དེའི་གནས་གསུམ་ཡི་གེ་གསུམ་
གྱིས་མཚན་པ། སྟེང་གི་ནམ་མཁའ་ལ་ཡིད་མོས་ཀྱི་རིག་འཛིན་དྲང་སྲོང་སོགས་ཚོགས་ཞིང་སྤྱན་དྲངས་ནས་གསོལ་བ་འདེབས་སོ། །ཐུགས་དམ་གང་བྱེད་ཀྱི་སྔོན་དུ་གསོ་སྦྱོང་
བླངས་ན་ཕན་ཡོན་ཆེའོ། །མཇུག་ཏུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ས་འཛིན་རྒྱལ་པོ་ལ་ཕྱག་འཚལ་ལོ། །ཞེས་པ་ཉེར་གཅིག་བརྗོད་ན་ཐུགས་དམ་
གང་བྱས་པ་དང་འདོད་དོན་གསོལ་འདེབས་གང་བྱས་རྣམས་འབྲས་བུ་ཡོད་པར་འགྱུར་ངེས་པ་མདོ་ལས་གསུང་། ཡང་སོག་པོའི་སྨན་པ་ན་རེ། སྤྱིར་གསོ་བ་རིག་པའི་བྱུང་
ཁུངས་གང་ཡིན་ཟེར་བས། གཡུ་ཐོག་ཆེན་པོས་འདི་སྐད་གསུངས་སོ། །སྔོན་བསྐལ་པ་ཆེན་པོ་ལྔ་ཁྲི་ལྔ་སྟོང་འདས་པ་ནས། ཕྱི་སྣོད་ཀྱི་འཇིག་རྟེན་ཆགས་ཤིང་། ནང་བཅུད་

༄༅། །ཀྱི་སེམས་ཅན་ཀྱང་རིམ་པས་ཆགས་མ་ཐག རྒྱ་གར་གྱི་ཡུལ་དུ་བྲམ་ཟེ་ཧ་ལ་མིག་ཡངས་བྱ་བ་ལ། བྲམ་ཟེ་མ་གསལ་བའི་ཉི་མ་བྱ་བ་ཆུང་མ་ལ་ཡོད་དོ། །བྲམ་ཟེ་
མ་ལུས་ནད་ཀྱིས་བཏབ་པས། བྲམ་ཟེ་མས་སྨྲས་པ། ཁྱོད་བདེན་པའི་ཚིག་གྲུབ་པ་ཡིན་པས། ངའི་ནད་འདི་སོད་ཅིག་ཟེར་བས། བྲམ་ཟེས་བདེན་སྟོབས་བརྗོད་པས། །
གསོ་བ་རིག་པ་གསོ་བ་རིག་པ་ཞེས་པའི་སྒྲ་ཞིག་ནམ་མཁའ་ནས་བྱུང་ངོ་། །དེ་ནས་བྲམ་ཟེ་གསོ་བ་རིག་པ་འཚོལ་དུ་ཕྱིན་པས། ལམ་བར་དུ་བྲམ་ཟེ་གསོ་རིག་དཔལ་དང་
འཕྲད་པས། བྲམ་ཟེ་ན་རེ། མིག་ཡངས་གར་འགྲོ་ཟེར་བ་ལ། ང་གསོ་བ་རིག་པ་འཚོལ་དུ་འགྲོ་ཟེར་ནས། མིག་ཡངས་ཀྱིས་ནགས་ཁྲོད་དགའ་བའི་ཚལ་དུ་ཕྱིན་པས། །
དྲང་སྲོང་གཅེར་བུ་ཕྱག་གཡས་ན་ཨ་རུ་ར་རྣམ་རྒྱལ་བསྣམས་པ། གཡོན་ན་སྨན་གྱིས་ལྷུང་བཟེད་བདུད་རྩིས་གང་བ་བསྣམས་པ། དྲང་སྲོང་ལྷ་མོ་རིགས་འཛིན་བརྒྱུད་པར་

བཅས་པ་དང་། གཞན་ཡང་སྤྲུལ་པའི་གང་ཟག་དཔག་ཏུ་མེད་པ་བཞུགས་འདུག་པས། བྲམ་ཟེ་མིག་ཡངས་ཀྱིས་སྨན་པའི་རྒྱལ་པོ་ཀརྨ་དྲི་མ་མེད་པ་གང་ན་བཞུགས་བྱས་
པས༑ བུད་མེད་མཛེས་ཤིང་ཤིན་ཏུ་མཛེས་པ་ཞིག་ན་རེ། ཅི་བྱེད་ཟེར་བས། ང་གསོ་བ་རིག་པ་ཞུ་བྱས་པས། བུད་མེད་དེས་དྲང་སྲོང་གཅེར་བུ་དེ་ལ་མཛུབ་མོ་གཏད་བྱུང་
བས༑ བྲམ་ཟེས་དྲང་སྲོང་ལ་ཕྱག་ཕུལ། གསེར་དང་བུམ་པའི་ལིང་རྩེ་ཕུལ་ནས། བྲམ་ཟེ་མ་ནད་ཀྱིས་བཏབ་པའི་ལོ་རྒྱུས་ཞུས་པས། དྲང་སྲོང་གི་ཞལ་ནས། བེ་གཡེལ་
བཻ་གཡེལ་ལ་གསུངས་ནས། སྡིགས་མཛུབ་ནམ་མཁའ་ལ་གཏད་སོང་བས། འཇའ་དང་འོད་ཀྱི་དཀྱིལ་ན། སྨན་པའི་རྒྱལ་པོ་བཞུགས་ནས་འདི་སྐད་གསུངས་པ། དང་པོ་
སྣོད་ཀྱི་འཇིག་རྟེན་ཆགས། །བཅུད་ཀྱི་སེམས་ཅན་བདེ་ཕྱིར་དུ། །དང་པོར་གསོ་བ་རིག་པ་བྱོན། །དེ་ནས་གསོ་དཔྱད་འབུམ་པ་འབྱོན། །དེ་ནས་དཔལ་ལྡན་རྒྱུད་བཞི་

༄༅། །འབྱོན། །དེ་ནས་ཡན་ལག་བརྒྱད་པ་འབྱུང༌། །དེ་ནས་མཁས་པ་སོ་སོའི་ལུགས། །གདམས་ངག་གནད་ལྡན་འབྱོན་པར་ངེས། །དགའ་བར་གྱིས་ལ་ཉམས་སུ་
ལོང་༑ །གསུངས་ནས་ཕན་པ་སྨན་པའི་མདོ་ལེའུ་ལྔ་བཅུ་ལྷའི་ལུགས། སྦྱོར་བ་སྨན་གྱི་ལེའུ་བརྒྱ་རྩ་གཅིག་པ། རེག་པ་རྩའི་མདོ་ལེའུ་སྟོང་རྩ་གཅིག་པ། །གཏར་སྲེག་དཔྱད་
ཀྱི་མདོ་ལེའུ་ཉེར་ལྔ་པ། རྨ་ཆས་བཟོའི་མདོ་ལེའུ་བརྒྱ་དགུ་བཅུ་པ། ཕྲན་ཚེགས་ཀྱི་མན་ངག་ཆིག་ཁྲི་ཉིས་སྟོང་རྣམས་ནམ་མཁའ་ནས་བབས་སོ། །དེ་ནས་སྨན་པ་ཀརྨ་དྲི་མ་
མེད་ཀྱིས། བྲམ་ཟེ་མིག་ཡངས་ལ་འདི་སྐད་ཅེས་གསུངས་སོ། །སྟོང་གསུམ་འཇིག་རྟེན་གྲངས་མེད་འདས་པའི་སྟེང་། །ལྷ་ཡུལ་ཡངས་པ་ཅན་གྱི་ཞིང་ཁམས་ན། །སངས་
རྒྱས་མར་མེ་མཛད་ཀྱི་སྤྲུལ་པ་ནི། །བྲམ་ཟེ་ཆེན་པོ་ཧ་ལ་མིག་ཡངས་ཞེས། །གསོ་དཔྱད་འབྱུང་ཁུངས་ཀུན་གྱི་བདག་པོ་སྟེ། །འགྲོ་རྣམས་ནད་ལས་སྒྲོལ་བར་ཐེ་ཚོམ་མེད། །

གསལ་བའི་སྒྲོན་མེ་ཞེས་བྱའི་བྲམ་ཟེ་མ། །དབྱངས་ཅན་ལྷ་མོའི་སྤྲུལ་པའི་ངང་ཚུལ་ཅན། །གསོ་དཔྱད་དར་བར་མཛད་པའི་དཔལ་མོ་ཆེ། །གསོ་དཔྱད་བསྟན་པའི་སྒྲོན་མེ་
ཕྱོགས་བཅུར་སྦྱོར། །གསུངས་ནས་མི་སྣང་བར་གྱུར་ཏོ། །དེ་ནས་བྲམ་ཟེ་མིག་ཡངས་ཀྱིས། གསོ་དཔྱད་ཀྱི་དཔེ་རྣམས་ཁྱེར། རང་ཡུལ་དུ་བྱོན་པས་བྲམ་ཟེ་མ་ན་རེ། །
རིགས་ཀྱི་བུ་ཁྱོད་བདེན་པའི་ཚིག་གྲུབ་པས། ཀརྨ་དྲི་མ་མེད་ལས་ལུང་བསྟན་ཐོབ། འགྲོ་བའི་དོན་དུ་གསོ་དཔྱད་དཔེ་རྣམས་རྙེད། །རང་གཞན་དོན་འགྲུབ་དབྱངས་ཅན་ང་
རང་ཡིན། །གསུངས་སོ། །དེ་ནས་གོང་དུ་བཤད་པའི་ཇོ་བོ་བ་ནུ་མས། བྲམ་ཟེ་མིག་ཡངས་ཀྱི་དྲུང་དུ་བྱོན་ནས་འདི་སྐད་ཞུས་སོ། །དྲང་སྲོང་ཆེན་པོ་མིག་ཡངས་སྤྲུལ་པའི་
སྐུ༑ །སྔོན་ཡང་མར་མེ་མཛད་ཀྱི་རྣམ་སྤྲུལ་ཏེ། །ཀརྨ་དྲི་མ་མེད་ལ་ལུང་བསྟན་ཐོབ། །སྔོན་ཆད་མ་བྱུང་གསོ་དཔྱད་བསྟན་པའི་སྲོལ། །རྗེས་འཛིན་དར་བར་བྱེད་པ་འགྲོ་

༄༅། །བའི་དཔལ། །གསོ་དཔྱད་བསྟན་པ་བདག་ལ་གནང་དུ་གསོལ། །དེ་ནས་མིག་ཡངས་ཀྱིས་གསུངས་པ། འགྲོ་མགོན་ལྷ་བུ་དམ་པ་ཏོག་དཀར་པོ། །ལྷ་ཡུལ་སུམ་
ཅུ་རྩ་གསུམ་བདག་པོ་སྟེ། །འགྲོ་བའི་དོན་དུ་མི་འགྱུར་རྒྱ་གར་ལྗོངས། །ཡུལ་གླིང་ཆེན་པོ་པདྨའི་གླིང་དུ་ཕེབས། །བྲམ་ཟེ་ཆོས་ཀྱི་བློ་གྲོས་དགའ་མགུར་སྤྱད། །སྲས་བུ་རྡོ་
རྗེ་ཐོགས་འབེབས་ཞེས་བྱ་དང༌། །ཤེས་རབ་རལ་གྲི་འགྲོ་བའི་དོན་དུ་འཁྲུངས། །ཁྱེད་རང་གསོ་དཔྱད་བདག་པོར་འགྱུར་བས་ན། །གསོ་དཔྱད་དཔེ་རྣམས་ཁྱེད་ཀྱི་ཕྱག་ཏུ་ང
འབུལ༑ །གསུངས་ནས། སྔར་གྱི་གསོ་དཔྱད་འབྱུང་ཁུངས་ཀྱི་ལོ་རྒྱུས་དང་། གསོ་དཔྱད་ཀྱི་དཔེ་རྣམས་ཇོ་བོ་བ་ནུ་མ་ལ་གནང་ངོ༌། །དེས་བྲམ་ཟེ་ཤེས་རབ་རལ་གྲི་ལ་
གནང་༑ དེས་རྒྱལ་པོ་དགའ་བའི་བློ་གྲོས། དེས་རྒྱལ་པོ་པདྨའི་དཔལ། དེས་རྒྱལ་པོ་དཔལ་ལྡན་ཕུན་ཚོགས་ལ། དེས་རྒྱལ་པོ་སྡོང་དུམ་སྐྱེས། དེས་རྒྱལ་པོ་རྔ་ཆེན་པོ་ལ།

དེས་སྨན་པ་བི་བྱི་དགའ་བྱེད། དེས་སྨན་པ་དུང་གི་ཐོར་ཅོག་ཅན་ལ་གནང་ངོ༌། །དེས་གཡུ་ཐོག་པའི་གདུང་བརྒྱུད་བར་མ་ཆད་པ་ལ་གནང་ངོ་གསུངས། དེ་ནས་དོལ་པོའི་
སྨན་པ་ན་རེ། གསོ་བ་རིག་པ་ལ། སྨན་ཡན་ལག་བརྒྱད་པ། ནད་ཡན་ལག་བརྒྱད་པ། གསོ་དཔྱད་ཡན་ལག་བརྒྱད་པ་ཟེར་བ་གང་ཡིན་ཟེར་བས། གཡུ་ཐོག་ཆེན་པོས་
འདི་སྐད་གསུངས་སོ། །གསོ་བ་ཕན་དང་ནད་སེལ་དང་། །སྦྱོར་བ་སྨན་དང་རྩི་དང་ནི། །ཞི་བར་བྱེད་དང་སྔགས་བཟླས་དང་། །འདི་དག་སྨན་ནི་ཡན་ལག་བརྒྱད། །ལུས་
ནད་བྱིས་པ་མོ་ནད་གདོན། །རོ་ཙ་མཚོན་རྨ་དུག་ནད་དང༌། རྒས་པ་ནད་ཀྱི་ཡན་ལག་བརྒྱད། །ལུས་ནད་གསོ་དང་བྱིས་པ་གསོ། །མོ་ནད་གདོན་ནད་མཚོན་རྨ་གསོ། །
རྒས་དང་རོ་ཙ་དུག་ནད་གསོ། །གསོ་དཔྱད་ཡན་ལག་བརྒྱད་པའོ། །གཞན་ཡང་སྤྱི་གཙུག་རྐང་མཐིལ་བར། ནད་ཀྱི་བབས་ས་གྲངས་མང་ཡང་། །བསྡུ་ན་ཚ་གྲང་གཉིས་

༄༅། །ལས་མེད། །སྨན་གྱི་དབྱེ་བ་གྲངས་མང་ཡང་། །བསྡུ་ན་བསིལ་དྲོད་གཉིས་སུ་འདུས། །གསོ་དཔྱད་གཉེན་པོ་དཔག་མེད་ཀྱང་། །བསྡུ་ན་སྨན་དཔྱད་ཟས་སྤྱོད་
བཞི༑ །གསུངས་སོ། །དེ་ནས་གྲུ་གུའི་སྨན་པ་ན་རེ། གསོ་བ་རིག་པ་སྤྱིའི་དཔེ་དེ་རྣམས། རྒྱ་གར། རྒྱ་ནག། བལ་པོ། ཁ་ཆེ། སོག་པོ། དོལ་པོ། གྲུ་གུ། ཁྲོམ་
སོགས་སྡེ་རིགས་མི་འདྲ་བ་ཐ་དད་དུ། སྨན་པ་ལ་སྔ་བ། རྒྱལ་པོ་ལ་སྔ་བ་སུས་བླངས་ཟེར་རོ། །དེ་ནས་གཡུ་ཐོག་ཆེན་པོས་འདི་སྐད་གསུངས་སོ། དཔེ་དེ་རྣམས་རྒྱ་གར་དུ་
རྒྱལ་པོ་རྟ་མཆེ་ཅན་གྱི་རིང་ལ། བྲམ་ཟེའི་སྨན་པ་ཧ་ལ་མིག་ཡངས་ཀྱིས་བླངས། རྒྱ་ནག་ཏུ་རྒྱལ་པོ་སེང་པགས་ཅན་གྱི་རིང་ལ་སྨན་པ་ཧ་ལ་དྷ་རས་བླངས། ཧོར་དུ་རྒྱལ་པོ་
འབའ་ག་ངུར་གྱི་རིང་ལ་སྨན་པ་བི་གུ་ཏས་བླངས། བལ་པོར་རྒྱལ་པོ་ར་འཛུ་གེའི་རིང་ལ་སྨན་པ་ར་ཙ་ནས་བླངས། ཁ་ཆེའི་རྒྱལ་པོ་དཔལ་འོད་ཀྱི་རིང་ལ་སྨན་པ་འཛུ་གེ་

དཔལ་གྱིས་བླངས། སོག་པོའི་རྒྱལ་པོ་བ་རི་ཏའི་རིང་ལ་སྨན་པ་བྷ་ཡ་ཧས་བླངས། གར་ལོག་ཏུ་རྒྱལ་པོ་ག་གིའི་རིང་ལ་སྨན་པ་ཧ་རི་སྣས་བླངས། ཏ་ཟིག་ཏུ་རྒྱལ་པོ་བྷ་རི་
བྷའི་རིང་ལ་སྨན་པ་ར་སི་ཏས་བླངས། ཁྲོམ་དུ་རྒྱལ་པོ་སག་ཤུའི་རིང་ལ་སྨན་པ་དཀར་སྣ་སྐས་རིས་བླངས། གེ་སར་དུ་རྒྱལ་པོ་དཔའ་བོའི་རིང་ལ་སྨན་པ་རིགས་བཟང་བུས་
བླངས༑ ཨོ་རྒྱན་དུ་རྒྱལ་པོ་ཛའི་རིང་ལ་སྨན་པ་བྷོ་ཡ་རྟ་ཡིས་བླངས། ཞང་ཞུང་དུ་རྒྱལ་པོ་གཡུང་དྲུང་དཔལ་གྱི་རིང་ལ་སྨན་པ་འཛི་ར་སྣས་བླངས། བོད་ཡུལ་དུ་ལྷ་ཐོ་ཐོ་རི་
གཉན་བཙན་གྱི་རིང་ལ་སྨན་པ་བི་བྱི་དགའ་བྱེད་ཀྱིས་བླངས་གསུངས་སོ། །དེ་ནས་ཕྱོགས་རིགས་ཀྱི་སྨན་པ་མི་དགུ་ན་རེ། བོད་ན་འདི་ལྟ་བུའི་སྐྱེས་མཆོག་དམ་པ་བཞུགས་པ་
ཡ་མཚན་གསུངས་ནས་གཡུ་ཐོག་ཆེན་པོ་ལ་བསྟོད་པ་འདི་ཕུལ་ལོ། །སྔོན་བསགས་སྦྱོངས་པའི་ཡོན་ཏན་རབ་རྒྱས་ཤིང་། །འགྲོ་བ་མགོན་མེད་རྣམས་ཀྱི་མགོན་གཅིག་པུ། །

༄༅། །གཡུ་ཐོག་པ་ཞེས་ཟླ་མེད་མཁས་པའི་མཆོག །གྲུབ་པའི་གྲགས་སྙན་འབར་ལ་ཁྱོད་ཕྱག་འཚལ། །ཁྱད་པར་གསོ་རིག་གཞུང་ལུགས་བསྟན་པའི་སྲོག །ཉམ་ཐག་
འགྲོ་བ་ནད་པའི་སྐྱབས་གཅིག་པུ། །བོད་ཡུལ་མུན་པ་སེལ་བའི་ཉི་མ་མཆོག །གཡུ་ཐོག་ཆེན་པོའི་ཞབས་ལ་ཕྱག་མཚལ་ལོ། །གསུངས་ནས། ཞབས་སྤྱི་བོར་བླངས་ནས་
སྐྱབས་མགོན་དམ་པར་མངའ་གསོལ། དེ་ནས་རྒྱལ་པོ་འཁོར་དང་བཅས་པས། གཡུ་ཐོག་ཆེན་པོ་ལ་ཕྱོགས་རིགས་ཀྱི་སྨན་པ་རྣམས་ཀྱིས་ཕྱག་བྱས་པས། གཡུ་ཐོག་པ་ལ་ངོ་
མཚར་ཞིང་དད་པ་དང་ལྡན་པར་གྱུར་ཏོ། །དེ་ནས་ཕྱོགས་རིགས་ཀྱི་སྨན་པ་རྣམས་ཀྱི་ནང་ནས་རྒྱ་ནག་གི་སྨན་པ་ན་རེ། གཟའ་ཁྱི་བྱ་གསུམ་གྱི་བཅོས་ཐབས་ཁྱེད་ཀྱིས་བདག་
རྣམས་ལ་གནང་དུ་གསོལ་གསུངས་པས། གཡུ་ཐོག་ཆེན་པོས་འདི་སྐད་གསུངས་པ། བྱ་ཁྱི་གཟའ་གསུམ་གདུག་པ་ཆེས་བས་དེ་དྲག་བཅོས་མི་བྱེད། འཇམ་བཅོས་བྱ་

གསུངས་པས། ཡང་ཞུས་པ་ཁྱེད་ཀྱི་བྱ་ཁྱི་གཟའ་གསུམ་གྱི་སྒྲུབ་ཐབས་ཤེས་སམ་ཟེར་བས། གཡུ་ཐོག་ཆེན་པོས་ངེད་ཀྱིས་མི་ཤེས། ཁྱེད་ཀྱི་གདམས་པ་རྩོམ་གསུངས་པས། །
རྒྱ་ནག་སྟོང་གསུམ་གང་བའི་གཟའ་བཅོས་སྲོག་གི་འཁོར་ལོ། བྱ་བཅོས་མཚོན་གྱི་འཁོར་ལོ། ཁྱི་བཅོས་སྤུ་གྲིའི་འཁོར་ལོ་སྟེ། འཁོར་ལོ་གསུམ་པའི་གདམས་པ་གཡུ་ཐོག་
མགོན་པོ་ལ་ཕུལ་ནས་འདི་གསུངས་སོ། །དང་པོ་བྱ་དང་གཟའ་དང་ཁྱི་གསུམ་གྱི་སྒྲུབ་ཐབས་ཕུལ་ལོ། །དེ་ནས་གཡུ་མགོན་གྱིས་སྒྲུབ་པ་མཛད་པས། ཉེར་དགུའི་ནུབ་དཔལ་
གསང་བདག་ཕྱག་ན་རྡོ་རྗེས། མི་དཀར་པོ་ཤེལ་གྱི་འཁར་བ་ཐོགས་པ་གཅིག་དང་། མི་དམར་པོ་བྱའི་མགོ་བོ་ཡོད་པ་གཅིག་དང་། མི་ནག་པོ་ཁྱིའི་མཚུལ་པ་ཡོད་པ་གཅིག་
ཁྲིད་ནས། གསང་བདག་ཆེན་པོའི་ཞལ་ནས། ཁྱེད་གསུམ་གྱི་རང་རང་གི་ནད་བཅོས་ཐབས་ཀྱི་གདམས་པ། མཁས་པ་གཡུ་ཐོག་པ་ལ་ཕུལ་ཅིག མི་འབུལ་ན་ཁྱེད་གསུམ་

༄༅། །རྒྱ་མཚོའི་མཐའ་ལ་བསྐྲད་པར་བྱའོ། །གསུངས་པས་ཁོང་གསུམ་ན་རེ། ངེད་གསུམ་ལ་གཏོར་མ་རེ་བྱིན་ནས་སྲུང་མ་རུ་བསྟེན་ན། གདམས་པ་སྟེར་ཟེར་བས། དེ་
ནས་གཡུ་ཐོག་ཆེན་པོས་ཀྱང་དེ་ལྟར་ཞལ་གྱིས་བཞེས་སོ། །དེ་ནས་ཁོང་གསུམ་གྱིས་གདམས་པ་ཕུལ་ལོ། །དེ་ནས་གཡུ་ཐོག་ཆེན་པོས་བུ་སློབ་བརྒྱུད་འཛིན་རྣམས་ཀྱིས་གཟའ་
ཁྱི་བྱ་གསུམ་ལ་གཏོར་མ་རེ་བྱིན་ནས་སྲུང་མར་བསྟེན་དགོས། །ཁྱད་པར་གཟའ་ལ་སྤུར་བཅོག་མི་བྱ། སྲུང་མར་བསྟེན་ན་འདོད་དོན་སྒྲུབ་པར་ཁས་བླངས་སོང་གསུངས་༴
སོ༑ །དེ་ནས་གཡུ་ཐོག་ཆེན་པོས། རྒྱ་ནག་སྟོང་གསུམ་གང་བ་ལ་འདི་སྐད་གསུངས་སོ། །འཕགས་པ་ཆེན་པོ་འཇམ་དཔལ་ད་ལྟ་གང་ན་བཞུགས་གསུངས་པས། འདིར་
བཞུགས་ཟེར་ཁོག་པ་གཤགས་ནས་བསྟན་བྱུང་བའི་མོད་ལ། ཕྱོགས་ཀྱི་མཁས་པ་དགུས་སྤྲུལ་པ་རེ་བཀྱེ་བས། རྒྱ་ནག་གི་སྨན་པའི་ཐུགས་ཀ་ནས་འཇམ་དཔལ། རྒྱ་གར་གྱི་

སྨན་པའི་ཐུགས་ཀ་ནས་ཤཱཀྱ་ཐུབ་པ། བལ་པོའི་སྨན་པའི་ཐུགས་ཀ་ནས་ཐུགས་རྗེ་ཆེན་པོ། ཁ་ཆེའི་སྨན་པའི་ཐུགས་ཀ་ནས་སྒྲོལ་མ། སོག་པོའི་སྨན་པའི་ཐུགས་ཀ་ནས་ཕྱག་
རྡོར༑ དོལ་བའི་སྨན་པའི་ཐུགས་ཀ་ནས་སྨན་བླ། གྲུ་གུའི་སྨན་པའི་ཐུགས་ཀ་ནས་རྒྱལ་བ་རིགས་ལྔ་རྣམས་ཁྲ་ལམ་མེར་བསྟན་བྱུང་ནས་འདི་སྐད་དོ། །བླ་མ་ལྷག་པའི་ལྷ་ལ་
འདུད༑ །ཕྱོགས་ཀྱི་སྨན་པ་མི་དགུ་དེ། །དད་པའི་མིག་གིས་ལྟ་ཤེས་ན། །སོ་སོ་སྐྱེ་བོ་ལས་འདས་པའི། སྤྲུལ་པའི་སྐྱེས་བུ་རྩོད་བྲལ་ཡིན། །ལོག་ལྟ་བྱས་ན་དམྱལ་བར་
ལྟུང་༑ །གསོལ་བ་བཏབ་ན་བྱིན་རླབས་འཇུག །འགྲན་གྱི་དོ་མེད་གཡུ་ཐོག་པ། །ལྟད་མོ་ལྟ་ན་འདི་ལ་ལྟོས། །གསུང་བྱུང་བས། གཡུ་ཐོག་ཆེན་པོ་བཅོས་མེད་ཀྱི་དད་པ་
ལྷག་པར་སྐྱེས་ནས་འདི་སྐད་གསུངས་སོ། །ཨེ་མ་ཡ་མཚན་སྤྲུལ་པའི་སྐུ། །ཕྱོགས་ཀྱི་སྨན་པ་མི་དགུ་འདི། །སངས་རྒྱས་བྱང་ཆུབ་སེམས་དཔའ་དངོས། །འགྲོ་བ་སེམས་

༄༅། །ཅན་སྐྱབས་གཅིག་པུ། །ཁྱེད་ལ་གུས་པས་གསོལ་བཏབ་ན། །བདེ་ཆེན་གླིང་དུ་འཁྲིད་པར་ངེས། །འབྲེལ་ཚད་དོན་ལྡན་སྙིང་རྗེའི་གཏེར། །ཁྱེད་ཀྱི་ཞབས་པད་
གཙུག་བླངས་ནས། །བདག་ལུས་ཁྱེད་ལ་འབུལ་བར་བགྱི། །བདག་དང་འགྲོ་བ་ནད་པའི་ཚོགས། །སྐྱེ་བ་འདི་དང་སྐྱེ་བ་གཞན། །ཁྱེད་དང་འབྲལ་མེད་གནས་པ་དང་། །
ཐུགས་ཡིད་གཅིག་ཏུ་འདྲེས་པར་ཤོག །ཅེས་གསུངས་སོ། །དེ་ནས་གཡུ་ཐོག་ཆེན་པོས་ཕྱོགས་རིགས་ཀྱི་སྨན་པ་མི་དགུ་ལ་ཕྱག་ཕུལ་ལོ། །དེ་ནས་རྒྱལ་པོ་ཡང་། ཕྱོགས་
རིགས་ཀྱི་སྨན་པ་དང་གཡུ་ཐོག་པ་ལ་དད་པར་གྱུར་རོ། །དེ་ནས་ཕྱོགས་རིགས་ཀྱི་སྨན་པ་རྣམས་ཀྱིས། གསོ་དཔྱད་ཀྱི་དཔེ་མང་པོ་དང༌། མཁའ་འགྲོའི་གདམས་པ་མང་པོ་
རྒྱལ་པོ་དང་གཡུ་ཐོག་ཆེན་པོ་ལ་ཕུལ་ནས། རང་རང་གི་གནས་སུ་ཕེབས་སོ། །དཔལ་གྱི་བསམ་ཡས་སུ་རྒྱལ་པོ་ཁྲི་སྲོང་ལྡེ་བཙན་དགུང་ལོ་ལྔ་བཞེས་པ་ལ། རྒྱལ་པོ་ཡབ་

སྲས་ཀྱི་མཁན་པོ་ཆེན་པོ་དང་། གུ་རུ་ཆེན་པོ་གདན་དྲངས་ནས་གཙུག་ལག་ཁང་གི་རྩིག་གཞི་བཏིངས། དགུང་ལོ་བཅོ་ལྔ་ཚུན་ལ་མཐའ་རུ་ཐོན་པ་མཛད་དོ། །དེ་ནས་གཡུ་
ཐོག་ཆེན་པོས་དགུང་ལོ་ཉི་ཤུ་རྩ་ལྔ་བཞེས་ནས། ཉིན་ཞིག་འགྲོ་བ་ནད་པའི་དོན་ལ་བྱོན་པས། བུད་མེད་མདའ་དར་དང་མེ་ལོང་ཐོགས་པ་ཞིག་བྱུང་ནས། འདི་སྐད་ཟེར་
རོ༑ །གཡུ་ཐོག་པ་རྒྱ་གར་ལ་བྱོན་ཟེར་མི་སྣང་བར་གྱུར་ཏོ། །དེ་ནས་མཁས་པ་ཆེན་པོས་རྒྱ་གར་ལ་འབྱོན་པར་ཐག་ཆོད་ནས་གསེར་མང་པོ་སྒྲུབ་བོ། །དེ་ནས་རྒྱལ་པོ་ལ་
སོགས་པས་བཤོལ་བཏབ་ཀྱང་མ་ཐེབས་པར། ཨོ་རྒྱན་རིན་པོ་ཆེ་ལ་བར་ཆད་མེད་པའི་སྔགས་དང་རྫས་སྲུང་ཞུས་ནས་རྒྱ་གར་ལ་བྱོན་ནོ། །དེ་ནས་བལ་པོའི་སྨན་པ་དྷ་ན་ཤཱི་
ལ་ཧ་དང་མཇལ་ནས། སྣེ་ལེན་དང་བྱ་དགའ་ཆེན་པོ་མཛད་ནས། བལ་པོ་རྣམས་ལ་འདི་བོད་ཀྱི་སྨན་པ་གཡུ་ཐོག་ཆེན་པོ་བྱ་བ་ཡིན་གསུངས་པས། བལ་པོར་འགྲོ་བ་ནད་

༄༅། །པའི་དོན་ལ་ཞག་འགའ་ཡར་བཞུགས་སོ། །དེ་ནས་རྒྱ་གར་ལ་ཆས་བྱོན་ནས། བལ་པོའི་སྨན་པས་སྐྱེས་སུ་བལ་པོའི་མན་ངག་ཚད་པ་སྒོས་བཅོས་དང་རྔམ་རུ་སྟི་བའི་
མན་ངག་རྣམས་ཕུལ་ལོ། །དེ་ནས་བལ་པོ་དང་རྒྱ་གར་གྱི་མཚམས་རི་ཀུན་ཏུ་རྒྱུ་བར་ལོ་ཙཱ་བ་བཻ་རོ་ཙ་ན་དང་མཇལ་བས། ལོ་ཙཱ་བ་ན་རེ་གཡུ་ཐོག་པ་གར་འབྱོན་ཟེར། །
བདག་རྒྱ་གར་ལ་གསོ་རིག་སོགས་གདམས་ངག་ལེན་དུ་འགྲོ་བྱས་པས། ལོ་ཙཱ་བ་ན་རེ། བདག་གིས་ཀྱང་ལོ་ཙཱ་ཤེས། ཁྱད་པར་པཎ་ཆེན་ཙནྡྲ་དེ་བ་ལ་རྒྱུད་བཞི་གདམས་པ་ལ
ཁ་སྐོང་དང་བཅས་པ་ལོངས། རྒྱལ་པོ་དང་ཁྱེད་རང་ལ་སྤྲོད་གསུངས་ཡོད་པས། བོད་ལ་འབྱོན་གསུངས་པས། གཡུ་ཐོག་པས་ལོ་ཙཱ་བ་ལ་དཔལ་ལྡན་རྒྱུད་བཞི་བདག་ནམ་
སླེབས་བར་ལ། བསམ་ཡས་དབུ་རྩེའི་བར་ཁང་གི་ཀ་བ་བུམ་པ་ཅན་ལ་གཏེར་དུ་སྦོས་གསུངས་པས། ལོ་ཙཱ་བ་དང་རྒྱལ་པོས་གཡུ་ཐོག་ཆེན་པོའི་གསུངས་ལྟར་གཏེར་དུ་སྦས་

སོ༑ །དེ་ནས་གཡུ་ཐོག་ཆེན་པོས་ལོ་ཙཱ་བའི་གསུངས་ལྟར། པཎ་ཆེན་ཙནྡྲ་དེ་བའི་དྲུང་དུ་བྱོན་ནས་གདམས་ངག་ཞུས་སོ། །པཎ་ཆེན་ཙནྡྲ་དེ་བའི་ཞལ་ནས། རྒྱུད་བཞིའི་ཁ་
སྐོང་གནང་ནས། ལོ་ཙཱ་བ་ཆེན་པོ་བཻ་རོ་ཙ་ནས་བསྒྱུར་བ་ལྟར་བོད་ཀྱི་རྒྱལ་པོ་དང་སྨན་པ་ལ་གདམས་པ་བྱུང་ངམ་གསུང་བྱུང་བས་སྔར་གྱི་ལོ་རྒྱུས་རྣམས་ཞུས་སོ། །དེ་ནས་
པཎ་ཆེན་ཙནྡྲ་དེ་ཝས་གཡུ་ཐོག་པ་ལ་གསོ་རིག་གི་གདམས་པ་ལ་སོགས་པའི་གདམས་པ་མང་པོ་གནང་བས། གཡུ་ཐོག་ཆེན་པོ་རང་མཐོང་སྐྱེས་ནས་འདི་སྐད་གསུངས་སོ། །
བོད་ཀྱི་སྨན་པ་གཡུ་མགོན་ང་། སྔོན་ནས་ཚོགས་གཉིས་བསགས་པའི་མཐུས། །བླ་མ་གྲུབ་ཐོབ་རྗེ་དང་མཇལ། །གདམས་ངག་གི་གཏེར་མཛོད་ཐང་མར་བརྡལ། །གསོ་
དཔྱད་གྱི་བསྟན་པ་སྤེལ་བ་ལ། །སྔར་ཡང་བོད་ན་ང་རང་ཙམ། །ད་ནི་ང་ལས་ལྷག་པ་སུ། གསུངས་སོ། །དེ་ནས་གདམས་ངག་གི་སྐོར་མཛོད་མང་པོ་ཞུས་ནས་བོད་དུ་

༄༅། །ཕེབས་པས། རྒྱལ་པོ་ཤིན་ཏུ་མཉེས་ནས། གཡུ་ཐོག་པས་རྒྱ་གར་ལ་བྱོན་པའི་ལོ་རྒྱུས་དང་འཁོར་བའི་ལོ་རྒྱུས་ཀྱི་དྲིལ་ཆེན་བསྒྲགས་སོ། །དེ་ནས་དགུང་ལོ་སོ་ལྔ་
བཞེས་པའི་ཚེ་ནུབ་གཅིག་མནལ་ལམ་དུ་མི་དཀར་པོ་གཅིག་ན་རེ། གཡུ་ཐོག་པ་རྒྱ་གར་ལ་འགྲིམ་ཟེར་བ་རྨིས་པས། གཡུ་ཐོག་པས་གསེར་མང་པོ་བསྣམས་ནས་རྒྱ་གར་ལ་
བྱོན་ནོ། །དེ་ནས་པཎ་ཆེན་ཙནྡྲ་དེ་བའི་དྲུང་དུ་བྱོན་ནས། གདམས་ངག་མང་པོ་ཐོབ། མཁས་པ་མེ་དབང་ལ་ཁྲིད་ཡིག་བརྒྱ་རྩ་ཐོབ་ནས་བོད་དུ་ཕེབས་སོ། །དེ་ནས་རྒྱལ་
པོས་རྒྱུད་བཞི་གཏེར་ནས་བཏོན་པ་དྲག་གསུངས་པས། གཡུ་ཐོག་པས་གསུངས་པ། བདག་རྒྱ་གར་ལ་ད་དུང་སྐོར་ཅིག་འགྲོ་བས། དེ་བར་མི་འདོན་པ་ཞུ་ཞུས་ནས། རྒྱ་
གར་ལ་བྱོན་ནས་བླ་མ་བརྒྱ་རྩ་གཅིག་དང་མཇལ། འབྲས་རྩིས་ཤིང་རྟའི་སྲོལ་འབྱེད་ལ་སོགས་པ། ཕྱི་ནང་གི་རིག་གནས་དང་གདམས་ངག་སོགས་མང་དག་གསན། ཁྱད་

པར་དཔལ་ལྡན་རྒྱུད་བཞིའི་གབ་པ་གསལ་བྱེད་ཐོ་བྱང་དང་བཅས་པ་ཐོབ་ནས་བོད་དུ་ཕེབས་སོ། །དེ་ནས་རྒྱལ་པོ་འཁོར་བཅས་དང། ཁྱད་པར་བོད་ཀྱི་མཁས་པ་མི་དགུ་ལ་
སོགས་པའི་སྨན་པ་རྣམས་ཀྱི་དབུས་སུ་འདི་སྐད་གསུངས་སོ། །བོད་ཀྱི་མངའ་བདག་གཙོ་མཛད་པའི། །འདིར་ཚོགས་བོད་ཀྱི་སྨན་པ་རྣམས། །མཁས་པ་གཡུ་ཐོག་མགོན་པོ་
ངས༑ །ཟུག་རྔུ་ཅན་གྱི་ནད་པ་དང་། །ལན་ཆགས་བུ་དང་སློབ་མའི་དོན། །རྒྱ་གར་ཡུལ་ལ་ལན་གསུམ་ཕྱིན། །བླ་མ་གྲུབ་ཐོབ་འགའ་དང་མཇལ། །གདམས་ངག་རྒྱལ་ཚོ
པོའི་དཀོར་མཛོད་ཐོབ། །རིག་གནས་ཕྱི་ནང་མཐའ་དག་ཤེས། །སྡེ་སྐོར་ཕྱི་ནང་གསང་གསུམ་ཤེས། །རིག་པའི་གནས་མཆོག་བཅོ་བརྒྱད་ཤེས། །རྒྱུད་འགྲེལ་སྟོང་དང་རྩ་
གཅིག་ཤེས། །མན་ངག་ཕན་བྱེད་གྲངས་ལས་འདས། །དམར་འདེད་བརྒྱ་དང་དགུ་བཅུ་ཤེས། །ཕྲན་ཚེགས་མན་ངག་རྩིས་ལས་འདས། །རོ་བཀྲ་འཕྲུལ་གྱི་མེ་ལོང་

༄༅། །ཤེས། །བྱང་ཁོག་གསང་དབྱེ་མཛུབ་བཙུགས་ཤེས། །ཐུར་དཔྱད་གནད་ཀྱི་ལྡེ་མིག་ཤེས། །མངོན་ཤེས་གནད་ཀྱི་འཁྲུལ་འཁོར་ཤེས། །གསེར་ཐིག་རིན་ཆེན་སྒྲོན་
མེ་ཤེས། །ནག་རྩིས་འཁོར་འདས་གཏན་འབེབས་ཤེས། །འབྲས་རྩིས་ཤིང་རྟའི་སྲོལ་འབྱེད་ཤེས། །སྐར་རྩིས་རི་བོ་རྡུལ་འབེབས་ཤེས། །རིག་པའི་གནས་ལ་ང་རང་
ཙམ༑ །ཁྱད་པར་རྒྱུད་བཞི་ཐེམ་ཡིག་དང༌། །གབ་པ་གསལ་བྱེད་ཐོ་བྱང་དང༌། །རྒྱུད་ཀྱི་ཁ་སྐོང་དཀར་ཆག་དང༌། །རྒྱུད་ཀྱི་ཆ་ལག་གདམས་པ་ཤེས། །མེ་བཙའ་འདོམ་
གཅོད་ནག་པོ་ཤེས། །གཏར་ག་ལག་ལེན་འཕྱུག་མེད་ཤེས། །གྱེན་འདྲེན་ལྕགས་ཀྱུས་ཉ་འཛིན་ཤེས། །ཐུར་སྦྱོངས་རི་བོ་ཆབ་འགྲིལ་ཤེས། །ཉམས་ཡིག་མཐོང་བ་དོན་
ལྡན་ཤེས། །འཁྲིད་ཡིག་བརྒྱ་དང་རྩ་བརྒྱད་ཤེས། །གསུངས་པས། བོད་རྒྱལ་པོས་གསུངས་པ། འབྲེལ་ཚད་དོན་ལྡན་གཡུ་ཐོག་པ། །སྨན་པ་ཆེ་མཆོག་གཙོ་བོ་རྒྱལ། །

གཙོ་བོ་རྒྱལ་པོ་འགྲོ་བའི་མགོན། །འགྲོ་བ་སྐྱོབས་པའི་ཡོན་ཏན་ཅན། །མགོན་པོ་ནད་སེལ་དཔའ་བོ་ཆེ། །བྱམས་དང་སྙིང་རྗེའི་སྟོབས་པོ་ཆེ། །སྔོན་གྱི་ལས་སད་སྨོན་ལམ་
མཐུས༑ །རྒྱ་གར་ཡུལ་ལ་ལན་གསུམ་བྱོན། །འགྲོ་མང་བུ་དང་སློབ་མའི་དོན། །གནད་ཟབ་མན་ངག་དུ་མ་བླངས། །བོད་ཡུལ་མུན་པ་སེལ་བར་མཛད། །ཁྱད་པར་གསོ་
དཔྱད་བསྟན་པ་སྤེལ། །བཀའ་དྲིན་ཆེ་འོ་གཡུ་ཐོག་པ། །གསུངས་ནས། དྭགས་ཀོང་ཁྱུང་གསུམ་གཡུ་ཐོག་པ་ལ་ཕུལ། དེ་ནས་བོད་ཀྱི་སྨན་པ་མི་དགུས་མགྲིན་གཅིག་ཏུ་
སྡེབས་ནས་འདི་སྐད་གསུངས་སོ། །ཐུབ་པའི་བསྟན་པ་རིན་ཆེན་དཔག་པར་དཀའ། །ཁྱད་པར་བོད་ཁམས་ཐུགས་རྗེ་ཆེན་པོ་ཡིས། །འདུལ་བར་མཛད་པ་ཁ་བ་ཅན་ལྗོངས་
འདིར༑ །གསོ་རིག་ལ་སོགས་བསྟན་པའི་སྲོག་ཤིང་འཛིན། །གཡུ་ཐོག་པ་ཞེས་ཡོན་ཏན་མགོན་པོར་གྲགས། །འགྲོ་མང་བུ་དང་སློབ་མའི་དོན་ཕྱིར་དུ། །མཁའ་འགྲོའི་

༄༅། །གདམས་པ་གནད་ལྡན་བླང་བའི་ཕྱིར། །རྒྱ་གར་འཕགས་པའི་ཡུལ་ལྗོངས་ལན་གསུམ་བསྐོར། །ཁྱད་པར་གསོ་དཔྱད་བཀའ་དང་བསྟན་བཅོས་རྣམས། །འཕགས་
ཡུལ་ནས་བླངས་བོད་དུ་རྒྱ་ཆེར་སྤེལ། །གངས་ཅན་ལྗོངས་འདིར་ཕན་བདེའི་སྒྲོན་མེ་སྤར། །དུག་གསུམ་ནད་ཀུན་འཇོམས་མཛད་སྨན་པའི་མཆོག །ཚ་གྲང་ནད་ཀྱི་འདུ་བ་ཆ་
སྙོམས་པའི། །ཞི་བྱེད་བསིལ་དྲོད་སྡེབས་ལ་ཤིན་ཏུ་མཁས། །འགྲོ་བའི་གཙུག་རྒྱན་སྨན་པའི་དེད་དཔོན་ཆེ། །བདག་ཅག་རྣམས་ཀྱི་མགོན་སྐྱབས་ཨེ་མ་མཚར། །ཞུས་
ནས༑ བོད་ཀྱི་མཁས་པ་མི་དགུས་ཕྱག་ཕུལ་ཞབས་སྤྱི་བོར་བླངས་སོ། །དེ་ནས་མཁས་པ་གཡུ་ཐོག་མགོན་པོས་རིག་པའི་གནས་ལྔ་ལ་ཉིན་བཤད་མཛད། སྙིང་པོ་དོན་གྱི་
མན་ངག་རྣམས་མཚན་ལ་འཆད་ཉན་མཛད་པས། སློབ་མ་བྱང་ཆུབ་རྡོ་རྗེ་བྱ་བ་ཞིག་ན་རེ། མཁས་པ་ཆེན་པོ་གཡུ་ཐོག་ཡོན་ཏན་མགོན་པོ་ལས་མཁས་པ། བཙུན་པ།

བཟང་བ། རྒྱ་གར་ཆུ་བོ་གངྒཱ་ཚུན་ལ་མེད་པ་འདྲ་ཞུས་པས། གཡུ་ཐོག་ཆེན་པོའི་ཞལ་ནས་འདི་སྐད་གསུངས་སོ། །དད་ལྡན་བྱང་ཆུབ་རྡོ་རྗེ་གསོན། །མཁས་པ་ཡོན་ཏན་
མགོན་པོ་དེས། །སྔོན་བྱུང་ལོ་རྒྱུས་འདི་ལྟར་ཡིན། །སངས་རྒྱས་སྨན་བླའི་གསུང་སྤྲུལ་ཡིན། །འཕགས་པ་འཇམ་དཔལ་ཐུགས་སྤྲུལ་ཡིན། །འཚོ་བྱེད་གཞོན་ནུའི་སྐུ་སྤྲུལ་
ཡིན༑ །ང་རང་ཡོན་ཏན་མགོན་པོ་ཡིན། །མཁས་བཙུན་བཟང་གསུམ་ལྡན་པ་ཡིན། །འབྲེལ་ཚད་དོན་དང་ལྡན་པ་ཡིན། །བློ་བདེ་མལ་དུ་ཚུད་པ་ཡིན། །གསུངས་སོ། །
དེ་ནས་བྱང་ཆུབ་རྡོ་རྗེས་འདི་སྐད་ཞུས་སོ། །སྐྱེས་བུ་མེ་ལྷ་ཕྱག་རྡུམ་ད་ལྟ་གང་ན་བཞུགས་ཞུས་པས། གཡུ་ཐོག་ཆེན་པོས་འདི་སྐད་གསུངས་སོ། །སྐྱེས་བུ་ཆེན་པོ་དེ་རྒྱ་གར་
འཕགས་ཡུལ་དུ་ལོ་བརྒྱད་བརྒྱ་བཞུགས། དེ་ནས་བོད་དུ་བྱོན་ནས་ལོ་ལྔ་བཅུ་བཞུགས། བོད་ནས་རྒྱ་གར་ལ་བྱོན་ནས་ལོ་ཉིས་བརྒྱ་བཞུགས། དེ་ནས་སྨན་གྱི་གྲོང་ཁྱེར་ལྟ་ན་

༄༅། །སྡུག་ཏུ་ཕེབས། ངེད་ཀྱིས་རྒྱ་གར་ལ་བར་མ་ཕྱིན་དུས་མཇལ་ནས་དེ་སྐད་ཐོས་དེ་ལས་རྒྱས་པ་སྐྱེས་བུ་མེ་ལྷ་ཆེན་པོ་རང་གི་རྣམ་ཐར་དུ་གསལ་གསུངས་སོ། །དེ་ནས་
སློབ་མ་འཇམ་དཔལ་སེང་གེ་བྱ་བས་ཞུས་པ། ལྷ་མོ་སྐྱེས་པའི་ཡིད་འཕྲོག་མས་སྨན་གྱི་ས་བོན་བཏབ་ཚུལ་གོང་ལྟར་བསྟན་པ་ཡིན་ནའང་། ཁྱད་པར་ཨ་རུ་རའི་ས་བོན་བཏབ་
ཚུལ་ཇི་ལྟར་ཡིན་ལགས་ཞུས་པས། མཁས་པ་གཡུ་མགོན་གྱི་འདི་སྐད་གསུངས་སོ། །རིན་ཆེན་མུ་ཏིག་སྟར་བརྒྱུས་ལྟར། །གྲུབ་ཐོབ་བར་མ་ཆད་དུ་འབྱོན། །ཡོངས་སུ་
གྲགས་པའི་གཡུ་ཐོག་པ། །ཕ་མེས་ཁྱུང་འདྲེ་གཉིས་ལ་འདུད། ལྷ་མོ་སྐྱེས་པའི་ཡིད་འཕྲོག་མས། །ཨ་རུའི་ས་བོན་བཏབ་ཚུལ་ནི། །བཙུན་མོ་བློ་གྲོས་བདེ་བྱེད་མས། །
རྣམ་རྒྱལ་སྡོང་པོ་གཅིག་ཕུལ་ནས། །སྐྱེས་པའི་ཡིད་འཕྲོག་ལ་སྨྲས་པ། །ཡིད་འཕྲོག་ལྷ་མོ་བདག་ལ་གསོན། །དབྱིབས་ལེགས་མཛེས་ཤིང་ཡོན་ཏན་རྫོགས། །སྨན་མཆོག་

རྣམ་རྒྱལ་སྡོང་པོ་འདི། །གྲུབ་པའི་ལྷ་མོ་ཁྱོད་ལ་འབུལ། །བདག་ལ་བརྩེ་བས་ལེགས་བཞེས་ནས། །ཕྱི་རབས་སེམས་ཅན་དོན་ཕྱིར་དུ། །སྨོན་ལམ་ས་བོན་འདེབས་པར་
མཛོད༑ །འབྲས་བཟང་སྨིན་པར་གདོན་མི་ཟ། །གསུངས་པས། ཡིད་འཕྲོག་མས་གནས་ཆེན་པོ་རྡོ་རྗེ་གདན་དུ་སླར་ཡང་བྱོན་ནས་སྨོན་ལམ་ས་བོན་ལྷན་ཅིག་ཏུ་བཏབ་པ་
ནི༑ བླ་མ་དཀོན་མཆོག་རིན་ཆེན་ཐུགས་རྗེ་དང་། །བདག་གི་ལྷག་བསམ་རྣམ་དག་ནུས་མཐུ་དང་། །རྒྱུ་འབྲས་བསླུ་བ་མེད་པའི་བདེན་སྟོབས་ཀྱི། །སྨོན་ལམ་བཏབ་པ་ཇི་
བཞིན་འགྲུབ་པར་ཤོག །བདུད་རྩི་མཆོག་གྱུར་རྣམ་རྒྱལ་སྡོང་པོ་འདི། །ཤར་ཕྱོགས་རི་བོ་སྤོས་ལྡན་དེར་འཁྲུངས་ནས། །རྩ་བ་སྡོང་པོ་ཡལ་ག་ལོ་མ་ཡིས། །ཤ་རུས་པགས་
པ་ཡན་ལག་ནད་སེལ་ཤོག །གཞན་ཡང་མེ་ཏོག་དབང་པོའི་ནད་སེལ་ཞིང་། །འབྲས་བུ་དོན་སྙིང་ནད་ལ་ཕན་པར་ཤོག །རྩེ་ལ་ཨ་རུ་རྣམ་པ་ལྔ་འཁྲུངས་ནས། །རོ་དྲུག་

༄༅། །ནུས་བརྒྱད་ཡོན་ཏན་བཅུ་བདུན་རྫོགས། །ཞུ་རྗེས་གསུམ་ལྡན་ནད་རིགས་ཀུན་འཇོམས་ཤིང་། །ཁྱད་པར་བཞི་བརྒྱ་རྩ་བཞིའི་ནད་སེལ་ཤོག །དྲི་ཞིམ་ཡིད་འོང་
སྨན་གྱི་རྒྱལ་པོ་དེའི། །འཁོར་དུ་ཨ་རུ་རིགས་ལྔ་ལེགས་འཁྲུངས་ནས། །སྨན་གྱི་སྦྱོར་བ་གང་དང་གང་བྱེད་པ། །དེ་ཚོའི་སྨན་ཀུན་གཙོ་བོ་འདིས་བྱེད་ཤོག །ཤར་ཕྱོགས་
སྤྲུལ་པའི་རི་བོ་སྤོས་ལྡན་དེ། །འཕགས་མིན་སོ་སོ་སྐྱེ་བོས་བགྲོད་མི་ནུས། །དེ་ཕྱིར་ས་ཕྱོགས་ཀུན་ཏུ་ཨ་རུ་ར། །རིགས་ལྔའི་ས་བོན་ཐེབས་ཤིང་སྨིན་པར་ཤོག །སྨན་
མཆོག་རྣམ་རྒྱལ་ལ་སོགས་སྨན་རིགས་ཀྱིས། །མི་མཇེད་འཇིག་རྟེན་ཁམས་ཀུན་ཁྱབ་པ་དང༌། །སྨན་པས་ཚུལ་བཞིན་སྦྱོར་སྡེ་ལེགས་བྱས་ཏེ། །འགྲོ་བའི་ཟུག་རྔུ་མཐའ་དག་
སེལ་བར་ཤོག །ཅེས་པའི་སྨོན་ལམ་བཏབ་པས་སྤོས་ངད་ལྡན་དུ་ཨ་རུ་རའི་སྡོང་པོ་རྩ་རྒྱུད་དུ་བཤད་པ་ལྟར་འཁྲུངས་པ་འདི་ཨ་རུ་ར་རྣམ་རྒྱལ་གྱི་སྡོང་པོའོ། །ཞེས་གསུངས་

སོ༑ །གཞན་ཡང་གསེར་འོད་དམ་པ་ལས། །ཨ་རུ་ར་ནི་རྣམ་རྒྱལ་སྡོང༌། །རིགས་ལྔ་རོ་དྲུག་ཡོན་ཏན་ལྡན། །ཅེས་དང་། ཟུར་རྡོལ་ལས། བདུད་རྩི་ཨ་རུ་ར་རྣམ་རྒྱལ་
སྡོང་པོ་དེ། །རྩ་བས་རུས་ནད་སྡོང་པོས་ཤ་ཁྲག་ནད། ཡལ་གས་རྩ་རྒྱུས་ཤུན་པས་པགས་ནད་སེལ། །ལོ་མས་སྣོད་ནད་མེ་ཏོག་དབང་པོའི་ནད། །འབྲས་བུའི་དོན་སྙིང་སོ་
སོའི་ནད་རྣམས་སེལ། །སྡོང་པོའི་རྩེ་ལ་ཨ་རུ་རྣམ་ལྔ་འཁྲུངས། །རོ་དྲུག་ནུས་བརྒྱད་ཡོན་ཏན་བཅུ་བདུན་ལྡན། །ཞུ་རྗེས་གསུམ་ལྡན་སྨན་མཆོག་བདུད་རྩི་དེ། །དྲི་ཞིམ་ཡིད་
འོང་བཞི་བརྒྱ་རྩ་བཞི་འཇོམས། །སྡོང་པོའི་དབུས་ན་ཨ་རུ་རྣམ་རྒྱལ་དང་། །ཤར་ཕྱོགས་འཇིགས་མེད་ལྷོ་ཕྱོགས་ཤ་འཐུག་དང་། །ནུབ་ཕྱོགས་འཕེལ་བྱེད་ཟླུམ་པོ་ཞེས་བྱ་
དང་༑ །བྱང་ཕྱོགས་སྐེམ་པོ་སུལ་མང་རིམ་བཞིན་འཁྲུངས། །ནུས་པ་ཁྱད་པར་ལྡན་པའི་སྡོང་པོ་དེ། །ཤར་ཕྱོགས་སྤོས་ཀྱི་ངད་ལྡན་རི་ལ་ཡོད། །ཡིད་འཕྲོག་མ་དེའི་སྨོན་

༄༅། །ལམ་མཐུ་སྟོབས་ཀྱིས། །ས་ཕྱོགས་གཞན་ནའང་ཆ་འདྲ་ཡོད་པ་སྲིད། །སྨན་སྡོང་དེ་ཡི་ཁྱད་ཆོས་བཅོ་བརྒྱད་དོ། ཨ་རུ་གཞན་རྣམས་ཡོན་ཏན་ལྡན་ན་ཡང༌། །རང་
རང་སྐབས་སུ་བབས་པའི་ཡོན་ཏན་ལས། །རྣམ་པར་རྒྱལ་བའི་ཡོན་ཏན་ཆ་འདྲ་ཙམ། །ཆོས་ཀྱི་སྤྱན་ལྡན་མཁས་གྲུབ་དམ་པ་རྣམས། །སྨན་མཆོག་ཨ་རུའི་ཡོན་ཏན་བརྗོད་པ་
ནི༑ །བདུད་རྩི་རྣམ་པར་རྒྱལ་བ་ཁོ་ནར་དགོངས། །མི་ཤེས་ཤེས་རབ་འཆལ་བའི་བླུན་པོ་རྣམས། །རྣམ་པར་རྒྱལ་བའི་ཁྱད་ཆོས་བཅོ་བརྒྱད་པོ། །ཨ་རུ་རིགས་བཞི་དག་
ལའང་ཚང་བར་བཞེད། །རྨོངས་པའི་ཆོས་ལུགས་མཁས་པའི་བཞད་གད་གནས། །ཅི་ཕྱིར་རྣམ་པར་རྒྱལ་བའི་ཡོན་ཏན་རྣམས། །ཨ་རུ་རིགས་བཞི་ལ་ཡང་ཚང་ཞེ་ན། །
མཁས་པའི་ཡོན་ཏན་བླུན་རྨོངས་སྐྱེ་བོ་ལ། །ཚང་ཞེས་བརྗོད་དང་ཁྱད་པར་ཅི་ཞིག་ཡོད། །གསེར་དང་ར་གན་མཉམ་པ་ཇི་ལྟར་འདོད། །ཅེས་དང་། ཨ་ཙ་རའི་སྡེ་བསྐོར་

ལས༑ །ཨ་རུ་ར་ནི་རྣམ་གཅིག་ལ། །རོ་དྲུག་ནུས་བརྒྱད་ཡོན་ཏན་ལྡན། །ཞུ་རྗེས་གསུམ་ཚང་ནད་ཀུན་འཇོམས། །འདི་ནི་རྣམ་པར་རྒྱལ་བའོ། །ཞེས་དང་། འཚོ་བྱེད་
གཞོན་ནུའི་སྨན་གྱི་སྡེ་སྦྱོར་ལས། །རྒྱ་གར་གནས་བཟང་སེམས་ཅན་བསོད་ནམས་ཆེ། །འཕགས་པའི་བྱིན་རླབས་ཡིད་འཕྲོག་སྨོན་ལམ་བཏབ། །ཤར་ཕྱོགས་སྤྲུལ་པའི་རི་བོ་
སྤོས་ངད་ལྡན། །སྨན་མཆོག་རྒྱལ་པོ་ཨ་རུ་རྣམ་རྒྱལ་འཁྲུངས། །དྲི་ཡིས་ཁྱབ་པའི་ས་ཕྱོགས་ནད་མེད་ཅིང་། །སྨན་པའི་རྒྱལ་པོའི་བྱིན་རླབས་སྤྲུལ་པའི་སྨན། །ལི་ཡུལ་བལ་
ཡུལ་བོད་ཡུལ་ལ་སོགས་པའི། །ཡུལ་ཁམས་གཞན་དུ་སྨན་མཆོག་འདི་མི་སྐྱེ། །ཆ་འདྲ་ཙམ་ཞིག་སྨོན་ལམ་སྟོབས་ལས་བྱུང་། །དེ་ལ་ནུས་པའང་ཆ་འདྲ་ཡོད་པར་
གསུངས༑ །ཞེས་བཤད་པས། འདི་དག་གི་ཡོན་ཏན་ནི་ཨ་རུ་ར་རྣམ་པར་རྒྱལ་བ་ཁོ་ན་ལ་འབྱུང་གི་གཞན་ཨ་རུ་ར་བཞི་ལ་ནི་འདིའི་ནུས་པའི་ཆ་འདྲ་ཙམ་ལས་མེད་པར་

༄༅། །དགོངས་སོ་གསུངས་པས་ཁོ་དད་པ་ལྷག་པར་འཕེལ་ལོ། །དེ་ནས་སྨན་པ་དཀོན་མཆོག་མིང་ཅན་གྱིས་ཞུས་པ། ཨ་རུ་ར་ལ་ཡོན་ཏན་ཁྱད་ཆོས་གང་དང་ལྡན་ལགས་
ཞུས་པས། གཡུ་ཐོག་ཆེན་པོས་གསུངས་པ། ཨ་རུ་ར་ལ་ཐོག་མར་རྒྱུ་འབྱུང་བའི་ལོ་རྒྱུས། ས་བོན་བཏབ་ཚུལ། སྐྱེ་གནས་ངོས་བཟུང་བ། ཡོན་ཏན་དང་དབྱིབས་བསྟན་
པ༑ དེའི་རིགས་བསྟན་པ་དང་ལྔའོ། །དང་པོ་རྒྱུའི་བྱུང་ཚུལ་ནི། སྔོན་ལྷའི་བདུད་རྩིའི་ཐིགས་པ་འགའ་འཛམ་བུའི་གླིང་དུ་ལྷུང་བ་ལས་བྱུང་བར་ཡང་གྲགས་ཤིང་། གཞན་
དུ་ན་སྔོན་ལྷ་དང་ལྷ་མ་ཡིན་གྱིས་བདུད་རྩི་འདོད་ཕྱིར་རྒྱ་མཚོ་བསྲུབས་པ་ལས་བྱུང་བའི་བདུད་རྩི་སྒྲ་གཅན་གྱིས་བརྐུས་པ་ལས་སླར་མགྲིན་པ་མཚོན་ཆས་ཉེན་དུས་ས་ལ་ལྷུང་བ་
ཨ་རུ་ར་རྣམ་པར་རྒྱལ་བའི་རྒྱུར་འདོད་པ་ཡིན་ནོ། །གཉིས་པ་ས་བོན་བཏབ་པ་ནི། སྤྱིར་སྨན་གྱི་ས་བོན་བཏབ་ཚུལ། བྱེ་བྲག་ཏུ་ཨ་རུ་རའི་ས་བོན་བཏབ་ནས་སྨིན་ཚུལ་

གཉིས་ལས། དང་པོ་སྤྱིའི་ས་བོན་ནི། སྐྱེས་པའི་ཡིད་འཕྲོག་མ་ཞེས་བྱ་བ་ལྷ་མོ་བདུད་རྩི་མའི་སྤྲུལ་པ་དེའི་བདེན་ཚིག་འགྲུབ་པའི་ལྷ་དང་དྲང་སྲོང་མང་པོ་སྤྱན་དྲངས་ནས་རྡོ་རྗེ་
གདན་དུ་ཕྱིན་ཏེ་ཕྱོགས་ཀུན་ཏུ་སྨན་སྐྱེ་བའི་སྨོན་ལམ་དང་ས་བོན་བཏབ་པ་གོང་དུ་བཤད་པ་ལྟར་རོ། །བྱེ་བྲག་ཨ་རུ་རའི་ས་བོན་བཏབ་ཚུལ་ཡང་གོང་དུ་གསལ་བ་ལྟར། ས་
བོན་བཙུན་མོ་བློ་གྲོས་བདེ་བྱེད་ཀྱིས་ཕུལ་ནས། ལྷ་མོ་སྐྱེས་པའི་ཡིད་འཕྲོག་མས་སྨོན་ལམ་དང་ས་བོན་ལྷན་ཅིག་ཏུ་བཏབ་པའོ། །གསུམ་པ་སྐྱེ་གནས་ལ་གཉིས་ཏེ། ཨ་རུ་ར་ནི
རྣམ་པར་རྒྱལ་བ་ནི་རི་བོ་སྤོས་ངད་ལྡན་ཁོ་ན་ལས་གཞན་དུ་མི་སྐྱེ། ཨ་རུ་ར་གཞན་བཞི་ནི་ཕྱོགས་ཕལ་ཆེར་དུ་སྐྱེའོ། །བཞི་པ་ཡོན་ཏན་དང་དབྱིབས་བསྟན་པ་གཉིས་ལས། །
ཡོན་ཏན་ནི་ཨ་རུ་ར་རྣམ་རྒྱལ་ལ་ཡོན་ཏན་གྱི་ཁྱད་ཆོས་བཅོ་བརྒྱད་དང་ལྡན་ནོ། །གཞན་བཞི་པོ་ལ་ཡང་རྣམ་རྒྱལ་གྱི་ཡོན་ཏན་གྱི་ཆ་ཙམ་ཞིག་དང་རྗེས་སུ་འབྲེལ་པའི་རང་རང་

༄༅། །ལ་ཡོན་ཏན་རེ་ཡོད་པར་འདོད་ཀྱི། ཁྱད་ཆོས་བཅོ་བརྒྱད་ཡོངས་རྫོགས་ཀྱི་ཡོན་ཏན་གྱི་ཆ་འདྲ་ཡོད་པ་ནི་མ་ཡིན་ནོ། །འོན་ཏེ་གཞན་བཞིའི་ནང་ཚན་ལས་འཕེལ་བྱེད་
དམ་ད་ལྟ་གསེར་མདོག་ཏུ་གྲགས་པ་འདི་ཕན་ཡོན་ཆེ་བར་བཤད་དོ། །དབྱིབས་ནི་རྣམ་པར་རྒྱལ་བའི་དབྱིབས་ཀུ་བའི་མཇུག་མ་དང་འདྲ་བ། འཇིགས་མེད་ནི་ཟུར་ལྔ་ཡོད་
པ༑ བདུད་རྩི་ཤ་མཐུག་ནི་དབྱིབས་ཟླུམ་པོ་བུམ་འདྲ་དང་མཚུངས་པ། སྐེམ་པོ་ནི་སུལ་མང་ཞིང་མཆུ་སྙུང་བ་ཡིན་ནོ། །ལྔ་པ་རིགས་ནི། རྣམ་རྒྱལ་འཇིགས་མེད་བདུད་རྩི་
ཤ་འཐུག །འཕེལ་བྱེད། སྐེམ་པོ་དང་ལྔའོ། །གསུངས་པས་ཁོང་རྣམས་མཆོག་ཏུ་དད་པར་གྱུར་ཅིང༌། དཔོན་སློབ་ཐམས་ཅད་ཀྱི་ཐུགས་བཞེད་ལ་སེམས་ཅན་གྱི་དོན་དུ་
དངུལ་ཆུའི་སྒྲུབ་པ་ཞིག་བྱའོ་དགོངས་ནས་གཡུ་ཐོག་ཆེན་པོས་དཔལ་ལྡན་འབུམ་སེང་དང༌། སྲས། དབུས་པ། ཕྱུག གཙང་། བདེ་ལ་སོགས་པའི་སློབ་མ་ཁ་ཡར་ཀོང་

པོའི་དངུལ་ཆུ་ཁྱུང་རྒོད་མ་ལེན་དུ་བཏང་བའི་ཀོང་པོའི་སྲང་པོ་ཆེའི་དངུལ་ཆུ་ཁལ་ལྔ་བཅུ་ང་ལྔ་ལོངས་པ་ལ་རྫ་ས་འདུལ། སྔགས་འདུལ། བཙོ་བཀྲུ་སོགས་མཛད་ནས། ཁ་
ཆེར་དཔོན་སློབ་ལྔ་བརྒྱ་ཙམ་གྱི་འགྲོ་དོན་ལ་བྱོན་པས། རྒྱ་གར་གྱི་པཎྜི་ཏ་ཉི་མ་རབ་གསལ་དང་མཇལ་ནས་ཡི་གེ་དང་རྩའི་དཀྱིལ་འཁོར་ལ་བརྒལ་བརྟགས་མཛད་པས། །
ཚིག་ལ་མཁས་པ་ཆེན་པོ་རྒྱལ་ནས་ཁ་ཆེའི་རྒྱལ་པོ་ལ་སོགས་པ་ཡང་དད་ཅིང་མོས་པར་གྱུར། དེ་ནས་པཎྜི་ཏ་ན་རེ། ཚིག་ལ་ཁྱོད་རྒྱལ་ནའང་དོན་ལ་རྩོད་ཟེར་ནས་རང་གི་ཁོག་༈
རང་གི་གཤགས་ནས་བསྟན་བྱུང་བས་ཁོ་རང་ཟེར་བའི་རྩ་ཡི་གེའི་དཀྱིལ་འཁོར་ཆ་འདྲ་ཙམ་འདུག་གོ །དེ་ནས་པཎྜི་ཏ་ན་རེ། ད་ཁྱོད་ཀྱི་ཡོན་ཏན་སྟོན་དང་ཟེར་བས། མཁས་
པ་ཆེན་པོས་ལུས་ཕྱི་ནང་སློག་ནས་ད་ལྟོས་གསུངས་པས། མཁས་པ་གཡུ་ཐོག་མགོན་པོ་རང་གི་གསུངས་པ་ལྟར་བྱུང་བས་པཎྜི་ཏ་དང་རྒྱལ་པོ་ཡ་མཚན་པར་གྱུར་ནས། པཎྜི་

༄༅། །ཏས་འདི་སྐད་ཟེར་ཁྱོད་མཁས་ཤིང་གྲུབ་པ་བརྙེས་པ་ཁ་ཆེ་པཎ་ཆེན་དུ་འདུག་ཟེར་རོ། །དེ་མན་མཁས་པ་ཆེན་པོ་ལ་ཁ་ཆེ་པཎ་ཆེན་དུ་གྲགས་སོ། །དེ་ནས་ཁ་ཆེའི་
རྒྱལ་པོ་འཛུམ་ཧ་རི་འབམ་ནད་ཀྱི་ཐེབས་པ་ལ་དངུལ་ཆུའི་སྦྱོར་སྡེ་དང་རྩ་ལྟོ་སྦྲགས་མའི་གདམས་ངག་མཛད་པས། རྒྱལ་པོ་བསྙུང་ལས་གྲོལ་ནས་མུ་ཏིག་ཁལ་ཉི་ཤུ་རྩ་ལྔས་
འགོ་བྱས་པའི་རིན་པོ་ཆེ་དུ་མ་ཕུལ་ནས་འདི་སྐད་ཞུས་པ། བདག་འཆི་ནད་ལས་སྐྱབས་པ་སྐུ་དྲིན་ཆེ། དངུལ་ཆུའི་བྱུང་ཁུངས་དང་། དངུལ་ཆུ་བྱུང་བའི་རྒྱུ་མཚན་དང་། བཙོ་
བ༑ བཀྲུ་བ། འདུལ་བ། སྔགས་ཀྱིས་འདུལ་བ་ལ་སོགས་པ་རྒྱས་པར་གསུངས་པ་ཟུར་དུ་གསལ་ལོ།། ༈ དེ་ནས་མཁས་པ་ཆེན་པོ་གཡུ་ཐོག་མགོན་པོ་དཔོན་སློབ་རྣམས་
ལྷ་ས་རུ་ཕེབས། ཇོ་བོ་རིན་པོ་ཆེ་ལ་མུ་ཏིག་གི་རྒྱན་བཀོད་པའི་འཕན་རྒྱུ་ཏ་ཧུན་ལས་གྲུབ་པའི་ཡུག་ཉི་ཤུ་རྩ་ལྔ་ལ། མུ་ཏིག་ཁལ་བཅུ་བཀོད་ནས་ཕུལ། འཕགས་པ་རང་བྱོན་

ལ་མུ་ཏིག་ཁལ་ལྔ་བཀོད་པའི་འཕན་ཕུལ། མ་ཅིག་དཔལ་ལྷ་ལ་མུ་ཏིག་ཁལ་གཅིག་བཀོད་པའི་འཕན་ཕུལ། ལྷ་ས་ན་ཡོད་པའི་མི་ལྔ་སྟོང་ཙམ་ལ་ཆང་ཚུགས་ཟླ་བ་གཅིག་
བཏང་ངོ༌། ༈ དེ་ནས་ཡེར་པར་ཕེབས་ནས་ཨོ་རྒྱན་ཕུག་པར་དཔོན་སློབ་རགས་བསྡུས་འགའ་ཞག་ལྔ་བཞུགས་པའི་ཚེ། གཡུ་ཐོག་ཆེན་པོ་སྤྱན་བར་སྣང་ལ་གཟིགས་ནས་
བཞད་བྱུང་བས། སྲས་རྡོ་རྗེ་གྲགས་པས་ཞུས་པ། ཕ་ཇོ་མེས་པོ་བཞད་པའི་རྒྱུ་ཅི་ལགས་ཞུས་པས། ཚ་བོ་འགྲོ་མགོན་ཁྱོད་ཉོན་དང་ང་ལ་བཤད་རྒྱུ་དགོས་པ་ཅན་ཞིག་འདུག་
ཀྱང་། ངའི་རུས་ཚ་བོ་གཞོན་པས་བཤད་ཀྱང་མི་གོ་ཨང་གསུངས་པས། སྲས་ཀྱིས་ཡབ་འབུམ་སེང་ལ་བཤད་པས་འབུམ་སེང་གིས་ཞུས་པ། ཕ་ཇོ་དོན་མེད་དུ་བཞད་པ་ལ་
དགོས་པ་ཡོད་ཚུལ་བདག་ལ་གསུང་དུ་གསོལ། ཞུས་པས། གཡུ་ཐོག་ཆེན་པོས་འདི་སྐད་གསུངས་སོ། །སྨན་གྱི་ལྷ་མོ་བདུད་རྩི་མ་བྱོན་ནས་གཡུ་ཐོག་པའི་བརྒྱུད་པ་ལ་

༄༅། །གསར་རྙིང་གཉིས་སུ་ཡོད་གསུངས་པ་ལ་ང་དགོད་ཤོར་བ་ཡིན་གསུངས་པས། མཁས་པ་འབུམ་སེང་ལ་སོགས་པའི་འཁོར་རྣམས་ཀྱིས་དེའི་དོན་གསུང་དུ་གསོལ་ཞུས་
པས༑ གཡུ་མགོན་གྱི་ཞལ་ནས། བདུད་རྩི་ལྷ་མོས་འདི་སྐད་གསུངས་པར་གདའ། ལྷ་བུ་དམ་པ་ཏོག་དཀར་ལྷ་ལས་བབས་པ་ཇོ་བོ་བ་ནུ་མ་ནས་འགོ་བཟུང་སྟེ། གཡུ་ཐོག་
བྱམས་པ་དཔལ་ཡན་ལ་གཡུ་ཐོག་རྙིང་མར་གྲགས་གསུངས། ངའི་མེས་པོ་རྒྱ་གར་འདྲེ་རྗེ་བཛྲ་མཐོང་བ་དོན་ལྡན་གཡུ་ཐོག་པའི་གདུང་བརྒྱུད་དུ་སླད་ནས་བྱོན་པ་ལ་གཡུ་ཐོག་
གསར་མར་གྲགས་གསུངས་པས། ཡང་ཞུས་པ། ཕ་ཇོ་ཆེན་པོ་རྒྱ་གར་བཛྲ་དུས་ནམ་ཙམ་འབྱོན། དགོས་པ་ཅིའི་ཕྱིར་དུ་འབྱོན། དེ་ལ་བུ་ཚ་བརྒྱུད་ཅི་ལྟ་བུ་འབྱུང་ལགས་
ཞུས་པས། མཁས་པ་ཆེན་པོས་གསུངས་པ། ངའི་བརྒྱུད་པ་འཛིན་པ་གཡུ་ཐོག་བྱམས་པ་དཔལ་ཡན་ལ་བདུད་རྩི་སྨན་སྒྲུབ་ཀྱི་གདམས་ངག་རྒྱུན་མི་འཆད་པར་མུ་ཏིག་བསྟར་

ལ་བརྒྱུས་པ་འདྲ་བ་གཅིག་ཡོད་ཀྱང་དེ་ནས་རེ་ཞིག་དབང་གི་ཆུ་རྒྱུན་ནུབ་འགྲོ་བས་སྨན་སྒྲུབ་བར་མ་ཆད་པར་འབྱུང་ཕྱིར་འབྱོན་པ་ཡིན། མེས་པོ་དེས་རྒྱ་གར་ལ་བྱོན་ནས་སླར་
ཡང་སྨན་གྱི་ལྷ་མོ་མཆེད་བཅུ་དྲུག་ལ་བདུད་རྩི་སྨན་སྒྲུབ་ཀྱི་གདམས་པ་ཞུས་ནས་བོད་ཡུལ་དུ་དར་བར་མཛད་དོ། །དེ་ནས་གཡུ་ཐོག་བྱམས་པ་དཔལ་གྱི་གདུང་རབས་ལྔ་ནས།
གཡུ་ཐོག་གསར་མར་གྲགས་པའི་བརྒྱུད་པ་དྲི་མ་མེད་པ་ལྔ་འབྱོན་པར་གདའ་གསུང་པས། ཡང་ཞུས་པ། བྱམས་པ་དཔལ་གྱི་སྲས་ནས་གཡུ་ཐོག་པའི་གདུང་བརྒྱུད་འབྱོན་
ཚུལ་གསུང་དུ་གསོལ་ཞུས་པས། བྱམས་པ་དཔལ་ཀྱི་སྲས་ལ། པདྨ་འོད་ཟེར། དེའི་སྲས་ལ་པདྨ་རྡོ་རྗེ། དེའི་སྲས་ལ་གུ་རུ་རྡོ་རྗེ། དེའི་སྲས་བྱང་ཆུབ་རྡོ་རྗེ། དེ་རྣམས་
ཀྱིས་གསང་སྔགས་རྙིང་མའི་བསྟན་པ་ལ་ཞུགས། བྱང་ཆུབ་རྡོ་རྗེའི་སྲས་ལ། གངས་ཅན་མཁས་པ་བྱ་བ་གསང་སྔགས་གསར་རྙིང་ལ་མཁས་ཤིང་གྲུབ་པ་བརྙེས་པ་ཁྱད་པར་

༄༅། །གསོ་དཔྱད་མཁས་པའི་མ་མོར་གྱུར་པ་གཅིག་འབྱོན་གསུངས་སོ། ཡང་ཞུས་པ། འོ་ན་དྲི་མ་མེད་པའི་གདུང་བརྒྱུད་ལྔ་པོ་གསུང་དུ་གསོལ་ཞུས་པས། མཁས་པ་
ཆེན་པོས་འདི་སྐད་གསུངས་སོ། །བུ་ཉོན་ཅིག གངས་ཅན་མཁས་པའི་གཙུག་རྒྱན་ཆེན་པོ་གཡུ་ཐོག་གསར་མར་གྲགས་པའི་བརྒྱུད་པ་དྲི་མ་མེད་པ་ལྔ་འདི་ལྟར་འབྱོན་པར་
གདའ་སྟེ། གཡུ་ཐོག་གངས་ཅན་མཁས་པའི་སྲས་ལ། བདག་གི་མེས་པོ་འདྲེ་རྗེ་བཛྲ་སླད་ནས་འབྱོན་པར་གདའ། སྨན་པ་འཚོ་བྱེད་གཞོན་ནུ་ལ་བདུད་རྩི་སྨན་སྒྲུབ་དང་
བདུད་རྩི་སྨན་འཕྲེང་སོགས་གདམས་ངག་གི་སྐོར་མཛོད་མང་པོ་གསན་ནས་བོད་ཡུལ་གྱི་མུན་པ་སེལ་བར་གདའ། དེའི་སྲས་ལ་བདག་གི་ཕ་ཇོ་ཁྱུང་པོ་རྡོ་རྗེ། དེའི་སྲས་ལ་
བདག་གཡུ་ཐོག་མགོན་པོ། དེའི་སྲས་བུ་དཔལ་སེང་ངམ་འབུམ་སེང་ཡང་ཟེར། དེའི་སྲས་ལ་ངའི་ཚ་བོ་གཡུ་ཐོག་འགྲོ་མགོན་ནམ་སྲ་ལུ་ཡང་ཟེར་བ་འབྱོན། དེའི་སྲས་གཡུ་

ཐོག་པའི་བརྒྱུད་པ་དཔྱད་མགོ་སོ་སོར་ཐོན་པ་ཉེར་གཅིག་འབྱུང་གསུངས། ཡང་ཞུས་པ། དཔྱད་མགོ་སོ་སོར་ཐོན་པ་ཉེར་གཅིག་པོ་གསུང་དུ་གསོལ་ཞུས་པས། འབུམ་སེང་
ཡང་ཟེར། གཡུ་ཐོག་ཆེན་པོས་གསུངས་པ། གཡུ་ཐོག་འགྲོ་མགོན་གྱི་སྲས་ལ་ཤེས་རབ་བཟང་པོ། དེའི་སྲས་བློ་གྲོས་དཔལ། དེའི་སྲས་བཀྲ་ཤིས་དཔལ་ལྡན། དེའི་སྲས་
བློ་གྲོས་དར་པོ། དེའི་སྲས་ནམ་མཁའ་བློ་གྲོས། དེའི་སྲས་སངས་རྒྱས་ལྷུན་གྲུབ། དེའི་སྲས་རྒྱལ་བའི་འབྱུང་གནས། དེའི་སྲས་བསོད་ནམ་རིན་ཆེན། དེའི་སྲས་ཆོས་སྐྱོང་
དཔལ་འབྱོར། དེའི་སྲས་ཤཱཀྱ་དཔལ་བཟང་། དེའི་སྲས་བློ་གྲོས་བརྟན་པ། དེའི་སྲས་གྲགས་པ་བཟང་པོ། །དེའི་སྲས་ཆོས་རྒྱལ་བཀྲ་ཤིས། དེའི་སྲས་ཆོས་ཀྱི་རྒྱལ་
མཚན༑ དེའི་སྲས་བྱང་ཆུབ་སེང་གེ །དེའི་སྲས་ནམ་མཁའ་མགོན་པོ། །དེའི་སྲས་ཆོས་སྐྱོང་དོན་གྲུབ། དེའི་སྲས་ནམ་མཁའ་ལེགས་པ། དེའི་སྲས་ནམ་མཁའ་དཔལ་

༄༅། །བཟང་། དེའི་སྲས་རིན་ཆེན་བཟང་པོ། དེའི་སྲས་རྡོ་རྗེ་རྒྱལ་མཚན། དེའི་སྲས་བསོད་ནམས་དཔལ་འབར་རྣམས་འབྱུང་། དེ་ནས་གདུང་བརྒྱུད་ཀྱི་རིམ་པ་ལྔ་ལ་
མིང་ཇོ་བོ་ཇོ་བོ་ཟེར་ཞིང་ཀུན་གྱི་གྲལ་འགོར་འཁུར་བ་ཙམ་ཡོང་ཡང་གསོ་དཔྱད་ཀྱི་བསྟན་པ་མི་ཚུགས་སོ་གསུང་། ཡང་ཇོ་བོ་ཇོ་བོ་ཟེར་བ་ལྔ་པོ་གསུང་དུ་གསོལ་ཞུས་པས། །
གཡུ་མགོན་གྱིས་གསུངས་པ། བསོད་ནམས་དཔལ་འབྱོར་གྱི་སྲས་ལ་ཇོ་བོ་དགེ་འདུན་དཔལ། དེའི་སྲས་ཇོ་བོ་ལྷ་བཙུན་དཔལ་ལྡན་གྲགས། དེའི་སྲས་ཇོ་བོ་ཤེས་རབ་རྒྱལ་
མཚན༑ དེའི་སྲས་ཇོ་བོ་མཚོ་སྐྱེས་དཔལ། དེའི་སྲས་ཇོ་བོ་ངག་དབང་ཤེས་རབ་བྱ་བ་འབྱུང་ཞིང་། དེ་ནས་མི་རབས་གཉིས་ན་ང་གཡུ་མགོན་གྱི་རྣམ་ཐར་བསྒྲིག་མཁན་ཞིག་
འབྱུང་གསུང་བས། ཡང་གསོལ་བ། དེ་གཉིས་ཀྱིས་མིང་དང་འགྲོ་དོན་འཕྲིན་ལས་ཇི་ལྟར་མཛད། རྣམ་ཐར་སྒྲིག་ལུགས་སོགས་གསུང་དུ་གསོལ་ཞུས་པས། གཡུ་མགོན་

གྱིས་གསུངས་པ། ཇོ་བོ་ངག་དབང་ཤེས་རབ་ཀྱི་སྲས་ལ་ཤེས་རབ་རིན་ཆེན། དེའི་སྲས་དཔལ་ལྡན་ལྷུན་གྲུབ་སོགས་འབྱུང་། ངའི་གདུང་བརྒྱུད་དཔལ་ལྡན་ལྷུན་གྲུབ་དེ་ཉིད་
གསོ་དཔྱད་བསྟན་པའི་སྒོར་ཞུགས་ཏེ། འགྲོ་བ་ནད་པ་ལ་སྦས་པའི་ཚུལ་གྱིས་འགྲོ་དོན་བྱེད། ཁྱད་པར་བདུད་རྩི་སྨན་སྒྲུབ་ལ་གསང་བའི་ཚུལ་གྱིས་ཉམས་ལེན་བྱེད་ཅིང་ལྷག་
པར་ང་གཡུ་ཐོག་མགོན་པོའི་རྣམ་ཐར་བསྒྲིགས་ནས་འགྲོ་དོན་བྱེད་གསུངས། ཡང་གསོལ་བ། དེ་ནས་ངེད་རང་གཡུ་ཐོག་པའི་རྒྱུད་འཛིན་ཅི་འདྲ་འབྱུང་། རྣམ་ཐར་དར་རྒྱས་
སུ་བྱེད་མཁན་སུ་འདྲ་ཞིག་གིས་བྱེད་ཞུས་པ། མཁས་པ་ཆེན་པོས་གསུངས་པ། དཔལ་ལྡན་ལྷུན་གྲུབ་བཅས་པ་དེའི་རིང་ལ་ངའི་རྣམ་ཐར་གྱི་དབུ་བརྙེས་ཤིང་སྲོལ་གཏོད།
དེའི་སྲས་གཞོན་ནུའི་མཚན་ཅན་གྱིས་དར་ཞིང་རྒྱས་པར་བྱེད། དེ་ནས་ས་མིན་རྡོ་མིན་གྱི་བརྒྱུད་འཛིན་མང་པོ་འབྱུང་གསུངས། ཡང་ཞུས་པ། བདུད་རྩི་སྨན་སྒྲུབ་ཀྱི་བརྒྱུད་པ་

༄༅། །འདི་མ་འོངས་པ་ན་གཡུ་ཐོག་གསར་རྙིང་གང་ལ་བརྒྱུད་ཞུས་པས། མཁས་པ་ཆེན་པོས་གསུངས་པ། མི་མཆོག་འཚོ་བྱེད་གཞོན་ནུ་ནས་གཡུ་ཐོག་གསར་རྙིང་གང་ལ་
བརྒྱུད་ཀྱང་རུང་སྟེ། གཡུ་ཐོག་རྙིང་མའི་དྲི་མ་མེད་པའི་བརྒྱུད་པ་ལྔ་དང་། གཡུ་ཐོག་གསར་མའི་དྲི་མ་མེད་པའི་བརྒྱུད་པ་ལྔ་ཐུགས་རྒྱུད་གཅིག་ཅིང་། འདྲེ་རྗེ་བཛྲ་གསར་རྙིང་
གཉིས་ཀའི་བརྒྱུད་པ་མི་མཆོག་འཚོ་བྱེད་གཞོན་ནུ་ལ་ཐུག་པ་ཡིན་ཞིང་། འདྲེ་རྗེ་བཛྲ་གསར་མ་མི་མཆོག་འཚོ་བྱེད་གཞོན་ནུ་དང་། སྨན་གྱི་ལྷ་མོ་མཆེད་བཅུ་དྲུག་གཉིས་ཀ་ལ་
ཐུགས་པར་འགྱུར་རོ་གསུངས། ཡང་ཞུས་པ། གཡུ་ཐོག་སྲ་ལུ་ནས་སུ་ལ་བརྒྱུད་ཞུས་པས། མ་འོངས་པ་ན་ཁྱོད་རང་འབུམ་སེང་གི་སྐྱེ་བ་བྲང་ཏིའི་རྒྱལ་བ་བཟང་པོ་སོགས་ལ་
བརྒྱུད་གསུངས་ནས་མ་འོངས་ལུང་བསྟན་འདི་སྐད་གསུངས་སོ། །ཕ་བླ་མ་རྣམ་གཉིས་དབུ་མཛད་པས། །ཐར་པའི་ལམ་སྟོན་ཀུན་ལ་འདུད། །རྒྱ་གར་འཕགས་ཡུལ་ཤར་

ནུབ་དང༌། །བལ་བོད་ལ་སོགས་ས་ཕྱོགས་སུ། །གསོ་དཔྱད་བསྟན་པ་དར་བའི་ཕྱིར། །ལྷ་བུ་དམ་པ་ཏོག་དཀར་དེ། །ལྷ་བབས་རྒྱ་གར་ལྗོངས་སུ་བྱོན། །ཆོས་ཀྱི་བློ་གྲོས་
ཕྱག་རྒྱར་བསྟེན། །བྲམ་ཟེ་ཤེས་རབ་རལ་གྲི་སོགས། །གསོ་དཔྱད་བརྒྱུད་པའི་བསྟན་པ་སྤེལ། །ཁྱད་པར་བོད་ཡུལ་ནགས་ཁྲོད་དུ། །གཡུ་ཐོག་པ་ཞེས་བརྒྱུད་པར་
འཁྲུངས༑ །གཡུ་ཐོག་པ་ལ་གསར་རྙིང་གཉིས། །ལྷ་བུ་ཇོ་བོ་བ་ནུ་ནས། །གཡུ་ཐོག་བྱམས་པ་ཡན་ཆད་ལ། །གཡུ་ཐོག་རྙིང་མ་ཞེས་སུ་གྲགས། །པདྨ་འོད་ཟེར་མན་ཆད་
ནས༑ །གདུང་བརྒྱུད་མཐའ་ལ་མ་སྟོངས་པར། །གཡུ་ཐོག་གསར་མ་ཞེས་སུ་གྲགས། །འདྲེ་རྗེ་བཛྲ་གསར་མ་ནས། །སྲ་ལུ་གསར་མ་ཡན་ཆད་ལ། །དྲི་མེད་གདུང་བརྒྱུད་
ལྔ་ལྡན་ཟེར། །གཡུ་ཐོག་ཤེས་བཟང་མན་ཆད་ནས། །བསོད་ནམས་དཔལ་འབར་ཡན་ཆད་ལ། །དཔྱད་མགོ་ཐོན་པ་ཉེར་གཅིག་འབྱུང་། །གཡུ་ཐོག་དགེ་དཔལ་མན་ཆད་

༄༅། །ནས། །ངག་དབང་ཤེས་རབ་ཡན་ཆད་ལ། མི་ཆོས་བྱ་བ་ལ་མཁས་ཤིང་། །གསོ་དཔྱད་ལག་ལེན་མི་ཤེས་པའི། །ཇོ་བོའི་མིང་ཅན་ལྔ་འབྱུང་ངོ༌། །ཇོ་བོ་ངག་
དབང་ཤེས་རབ་ཀྱི། །སྲས་ཀྱི་ཐུ་བོར་གྱུར་པ་ན། །དཔལ་ལྡན་ལྷུན་གྲུབ་ཅེས་བྱ་འབྱུང་། །གསོ་དཔྱད་བསྟན་པའི་སྒོར་ཞུགས་ནས། །གཡུ་ཐོག་བསྟན་པ་འཛིན་པར་
བྱེད༑ །འགྲོ་བ་ནད་ཀྱིས་གདུངས་པ་ལ། །སྦས་པའི་ཚུལ་གྱིས་འགྲོ་དོན་བྱེད། །བདུད་རྩི་སྨན་འཕྲེང་སྨན་སྒྲུབ་ལ། །གསང་བའི་ཚུལ་གྱིས་ཉམས་ལེན་བྱེད། །ཁྱད་པར་
གཡུ་ཐོག་ཡབ་སྲས་ཀྱིས། །རྣམ་ཐར་བསྒྲིགས་ནས་འགྲོ་དོན་བྱེད། །དེ་སྲས་གཞོན་ནུའི་མཚན་ཅན་གྱིས། །གཡུ་ཐོག་བསྟན་པ་འཛིན་རྒྱས་བྱེད། །གསོ་དཔྱད་བསྟན་པ་
ཚུགས་པར་འགྱུར། །གསུངས་སོ། །ཡང་སྲས་འབུམ་སེང་གིས་ཞུས་པ། བདུད་རྩི་སྨན་སྒྲུབ་ལ་དབང་རྒྱས་འབྲིང་བསྡུས་གསུམ་ཡོད་དམ་ཞུས་པས། མཁས་པ་ཆེན་པོས་

གསུངས་པ། བདུད་རྩི་སྨན་སྒྲུབ་ཀྱིས་དབང་རྒྱས་པ་ལ་རྩ་བའི་དབང་བཅུ་གཉིས་ཡོད་པའི་དབང་ཚན་རེ་ལ་ཡན་ལག་གི་དབང་ཚན་བཅུ་བཅུ་སྦྱར་བའི་དབང་ཚན་བརྒྱ་དང་ཉི་
ཤུ་ཡོད། དབང་འབྲིང་པོ་ལ། རྩ་བའི་དབང་ཚན་དགུ་ཡོད་པའི་དབང་ཚན་རེ་ལ་ཡན་ལག་གི་དབང་ཚན་བཅུ་བཅུ་སྦྱར་བའི་དབང་དགུ་བཅུ། དབང་བསྡུས་པ་ལ་རྩ་བའི་
དབང་ཚན་གཅིག་ལ་ཡན་ལག་གི་དབང་ཚན་བཅུ་ཡོད་པར་བཞེད་དོ། །གསུངས་སོ། །ཡང་སྲས་ཀྱིས་ཞུས་པ། བདུད་རྩི་སྨན་སྒྲུབ་ཀྱི་དབང་བསྐུར་བ་ལ་ཕན་ཡོན་ཅི་ཡོད་
ཞུས་པས། མཁས་པ་ཆེན་པོས་གསུངས་པ། སྔོན་རྒྱ་གར་འཕགས་པའི་ཡུལ་དུ་འཚོ་བྱེད་གཞོན་ནུ་ནས་མི་གཅིག་ལ་དབང་རྒྱས་པ་ཚར་གཅིག་བསྐུར་བས་ལོ་བརྒྱ་དང་ཉི་ཤུའི་
ཚེ་བསྲིངས་པ་དང༌། མེས་པོ་འདྲེ་རྗེ་བཛྲ་གྱིས་དབང་འབྲིང་པོ་ཚར་གཅིག་བསྐུར་བས་ལོ་དགུ་བཅུའི་ཚེ་བསྲིངས་པ་དང་། ཁོ་བོ་གཡུ་ཐོག་མགོན་པོས་ལོ་དགུ་བཅུ་གོ་གསུམ་

༄༅། །ལོན་པ་གཅིག་ལ་དབང་བསྡུས་པ་ཚར་གཅིག་བསྐུར་བའི་ལོ་བཅུའི་ཚེ་བསྲིངས་ནས་ལོ་བརྒྱ་དང་གསུམ་ཐུབ་བོ་གསུངས། ༈ ཡང་སྲས་ཀྱིས་ཞུས་པ། ལྷ་མོ་བརྒྱད་
དང་བཅུ་དྲུག དྲང་སྲོང་སེར་སྐྱ་མཆེད་གསུམ་ལ་བརྟེན་ནས་རྩའི་པྲ་བསྒྲུབ་ན་སྔོན་འགྲོ་ཅི་ལྟ་བུ་ཞིག་དགོས་ཞུས་པས། མཁས་པ་ཆེན་པོས་གསུངས་པ། དང་པོ་རིག་པའི་
རལ་སྐོར་ལྔའི་འཁྲིད་བཏབ་ནས་སེམས་ངོ་སྤྲོད། བདུད་རྩི་སྨན་འཕྲེང་གི་བྱིན་རླབས་དབབ། བདུད་རྩི་སྨན་སྒྲུབ་ཀྱི་རང་གཞན་སྨིན་ཅིང་གྲོལ། དེ་ནས་སྒྲུབ་པ་ལ་འཇུག་དགོས་པ་མི་མཆོག་འཚོ་བྱེད་དང་མེས་པོ་རྒྱ་གར་བཛྲ་ལ་བླ་མ་སྨན་པའི་རྒྱལ་པོས་དངོས་སུ་ལུང་བསྟན་པ་ལ། ད་ལྟ་ཁྱེད་རྣམས་ཀྱིས་རང་བཟོའི་སྡིག་མ་གསོག རང་བཟོ་
བྱས་ན་བླ་མ་བརྒྱུད་པའི་བྱིན་རླབས་མི་འཇུག་གསུངས་ནས། ལག་ལེན་གནད་འགག་གི་སྙིང་གཏམ་འདི་གསུངས་སོ། །ཕ་བླ་མ་ཕ་དང་མེས་པོ་མཆོད། །བུ་ཆུང་དུས་

བསྐྱངས་བའི་འབུམ་སེང་ཉོན། །ལྷ་མོ་དྲང་སྲོང་སྒྲུབ་འདོད་ན། །དང་པོ་སྔོན་འགྲོ་འདི་མེད་ན། །ཕ་མ་མེད་པའི་བུ་ཚ་འདྲ། །རལ་སྐོར་ལྔ་ཡི་སེམས་ངོ་སྤྲད། །བདུད་རྩི་
སྨན་འཕྲེང་བྱིན་རླབས་དབབ། །སྨན་སྒྲུབ་དབང་གིས་སྨིན་ཅིང་གྲོལ། །དེ་ནས་བསྒྲུབ་པའི་ལས་ལ་འཇུག །མན་ངག་ཆོག་སྒྲིགས་གཞུང་བཞིན་སྲོང་། །རང་བཟོ་མ་བྱེད་
དམྱལ་བར་ལྷུང་། །བཀའ་རྒྱ་ཆོས་བཞིན་བྱེད་པ་དང་། །དམ་ཚིག་སྡོམ་པ་ཚུལ་བཞིན་བསྲུངས། །གསུངས་སོ། །ཡང་ཞུས་པ། ངེད་རང་གཡུ་ཐོག་པའི་བརྒྱུད་པ་ལ་རྣམ་
ཐར་ཇི་འདྲ་འབྱུང་ཞུས་པས། མཁས་པ་ཆེན་པོས་གསུངས་པ། གཡུ་ཐོག་གསར་རྙིང་གཉིས་ལ་བརྟེན་པའི་རྣམ་ཐར་ཀྱང་གསར་རྙིང་གཉིས་ཡོང་སྟེ། འདི་ནི་གཡུ་ཐོག་རྙིང་
མའི་རྣམ་ཐར་ཡིན་ནོ། །ང་གཡུ་ཐོག་པའི་ཕ་མེས་པོས་མགོ་ཐིག་རིན་ཆེན་གནད་འགྲེལ། བདུད་རྩི་སྨན་འཕྲེང་། བདུད་རྩི་སྨན་སྒྲུབ་སོགས་ལ་ལུས་སྲོག་གི་གཅེས་འཛིན་

༄༅། །དོར་ནས་དཀའ་ལས་ཁུར་འདུག་པས། ཁྱེད་བུ་སློབ་རྣམས་ཀྱིས་དར་རྒྱས་སུ་སྤེལ་ཅིག སྡོང་གྲོགས་ལྷ་མོ་མཁའ་འགྲོ་དྲང་སྲོང་རིག་འཛིན་རྣམས་ཀྱིས་མཛད་པ་
ཞལ་གྱིས་བཞེས་ཡོད་ཅིང་། ཁྱད་པར་ལས་བྱེད་བཀའ་སྲུང་རྣམས་ཀྱིས་ཆད་མདོ་ཕ་མེས་རྣམས་ལ་ཡོང་གསུངས་སོ། །དེ་ནས་གཡུ་ཐོག་ཆེན་པོ་དཔོན་སློབ་རྣམས་བལ་པོའི་
རྒྱལ་པོ་ཧ་དྷ་རུ་གྲང་བ་ཐུར་བབས་ཀྱིས་ཟིན་ནས། གདན་འདྲེན་ལ་བྱུང་བས་བལ་པོར་དཔོན་སློབ་རྣམས་ཀྱིས་ཕེབས་པས་བལ་པོའི་སྨན་པ་ཤྲཱི་སིདྷ་དང་མཇལ། རྒྱལ་པོའི་རྩ་
ལ་སྨན་པ་གཉིས་ཀར་གྱིས་གཟིགས་པས་མཁས་པ་ཆེན་པོས་གསུངས་པ། རྒྱལ་པོའི་ནད་འདི་ཁྱེད་བལ་པོས་ཚད་པར་འཛིན། ངེད་བོད་པས་གྲང་བར་འཛིན་ཏེ། འདི་ལ་
སྔར་ལན་ཚྭ་མ་བཏང་བས་མཐུར་དུ་འཁྲུས་པ་ཡིན། ད་ལན་ཚྭ་ཆུང་རན་བསྟེན་གསུངས་པས། བལ་པོའི་སྨན་པ་ན་རེ། ལན་ཚྭ་ནི་ནད་ཀུན་ལ་མི་འཇུག་སྟེ། དུག་བཞི་དང་

བྲལ་བའི་སྤྱོད་ལམ་དགོས། དུག་བཞི་ནི། ལན་ཚྭ་རུས་པའི་དུག ཆང་ཤའི་དུག ཉི་མ་པགས་པའི་དུག བུད་མེད་ལུས་ཟུངས་ཀྱི་དུག་སྟེ། དུག་བཞི་སྤངས་ནུས་ན་བདེ་
སྟོབས་འཕེལ། ནད་ཅན་མྱུར་དུ་འཚོ། ཚེ་ཉི་ཟླ་དང་མཉམ། སྟོབས་མི་རྒོད་ལས་ཆེ། བང་རླུང་ལས་མགྱོགས་ཏེ། སྔོན་གྱི་ལོ་རྒྱུས་ལས་ཀྱང་། བལ་པོའི་རྒྱལ་པོ་རཏྣ་ཏ་
ལ་བྱ་བ་གྲང་བ་སྐྱ་རྦབ་ཀྱིས་ཟིན་པ་ལ། སྨན་པ་རཏྣ་བཛྲ་ལ་སོགས་པས་བཅོས་གང་བྱས་ཀྱང་མ་ཕན་ནས། རྒྱལ་པོས་འཕགས་མ་བསྒྲུབས་པས། རྗེ་བཙུན་མ་སྒྲོལ་མས་
ལུང་བསྟན་འདི་མཛད་དོ། །བལ་པོའི་རྒྱལ་པོ་རཏྣ་ཏ་ལ་ཁྱོད། །གྲང་བ་རླུང་བུས་ནད་ཀྱིས་སྒྱུ་ལུས་བཏབ། །གྲང་བ་སྐྱ་རྦབ་རྐྱལ་སྟོང་བུས་པ་འདྲ། །ཚད་པའི་ཆ་མེད་གྲང་
བ་རྐྱང་པ་ཡིན། །བཅོས་ཐབས་ཉི་མ་ཚྭ་ཆང་བུད་མེད་དང་། བཙོང་སྒོག་ལ་ཕུག་ར་ཤ་ཤ་མོ་དང༌། །རུལ་སུམ་སེར་ཆེན་འཁྱགས་དང་བསྲེགས་པ་དང༌། །སྔོ་ངད་བསིལ་

༄༅། །ཟས་འཇུ་དཀའི་ཟས་སྤྱོད་སོགས། །ནད་མཇུག་སྐྱེད་པའི་རྒྱུ་ཡིན་བཅོ་བརྒྱད་སྤངས། །ཁྱད་པར་ཉི་མ་ཚྭ་ཆང་བསྟེན་པ་ན། །གྲང་རླུང་ཡིན་ཀྱང་ཚད་པ་སྐྱེ་བ་
སྲིད༑ །དཔེར་ན་སྤྲིན་མེད་ནམ་མཁའི་སྤྲིན་དང་འདྲ། །ཞེས་གཞན་ཡང་དུག་བཞི་སྤོང་དགོས་པའི་ཤེས་བྱེད་དུ་མ་ནས་བཤད་ཡོད་པས། བདག་ནད་འདི་ལ་ལན་ཚྭ་མི་
འཕྲོད་པའི་གྲུབ་མཐའ་འཆའོ་ཟེར་རོ། །དེ་ནས་གཡུ་ཐོག་ཆེན་པོས་དེའི་ལན་དུ་འདི་སྐད་གསུངས་སོ། །སྐྱེས་བུ་དམ་པ་རྣམས་ཀྱི་གསུངས་གི་དངོས་བསྟན་དེ་ལྟར་ཡིན་ཀྱང་།
དེ་ལའང་དགོས་པ་དགོང་གཞི་སྤྱིར་བཏང་དམིགས་གསལ་དངོས་ལ་གནོད་བྱེད་དང་བཅས་པ་ཡོད་པས། ངའི་གདམས་པ་ལག་ལེན་མ་མཁའ་འགྲོའི་བཀའ་རྒྱ་ཅན་འདི་ལ་
སྙན་གསོན་ཅིག་གསུངས་ནས། ལག་ལེན་གསེར་གྱི་ཡང་ཞུན་མ་འདི་གསུངས་སོ། །ཕ་བླ་མ་རྣམ་གཉིས་ཞབས་ལ་འདུད། །བུ་ལོག་རྟོག་ཞི་བར་བྱིན་གྱིས་རློབས། །

མཁས་ཤིང་མཁས་པར་རབ་གྲགས་པའི། དྷ་ན་ཤི་ལའི་བརྒྱུད་འཛིན་སྲས། །ཤྲཱི་སིང་ཧས་དབུ་མཛད་པའི། །མཁས་པར་རློམ་པའི་སྨན་པ་ཚོ། འགྲོ་བའི་ཁམས་དང་ནད་
རིགས་ལ། །མཁས་པའི་གསུང་ལ་དགོངས་གཞི་དང་། །དགོངས་བྱེད་དངོས་ལ་གནོད་བྱེད་གསུམ། །དགོངས་དོན་མ་ལོན་ཚིག་ལ་རྩོད། །འདི་འདྲ་མཁས་པའི་བཞད་གད་
གནས༑ །གཡུ་ཐོག་ཡོན་ཏན་མགོན་པོ་ངས། །འགྲོ་བའི་ཟུག་རྔུ་སེལ་བ་དང་། །གནད་ལྡན་མན་ངག་འཚོལ་ཕྱིར་དུ། །རྒྱ་གར་ཡུལ་ལ་ལན་གསུམ་ཕྱིན། །མཁས་པ་མེ་
དབང་ཆེན་པོ་དང༌། །པཎ་ཆེན་ཙནྡས་དབུ་མཛད་པའི། །ཚད་ལྡན་སྐྱེས་བུ་བརྒྱ་རྩ་མཇལ། །གསུམ་མཐུན་བླ་མའི་གདམས་ངག་ལས། །ནད་གཞི་གང་དང་གང་ལ་ཡང་། །
དུག་བཞི་སྤངས་པར་གསུངས་པ་དེ། སྤྱིར་བསྟན་བཤད་པའི་དབང་དུ་བྱས། །དམིགས་གསལ་ལག་ལེན་འདི་ལྟ་སྟེ། །ཁྲག་མཁྲིས་རྒྱུ་བྱས་ཚ་བ་རྐྱང་པ་ལ། །རོ་ནི་ཚ་སྐྱུར་

༄༅། །ལན་ཚྭ་མངར་བ་སྤངས། །ཁ་བ་བསྐ་བ་དུས་ཀུན་བསྟེན་པར་གསུངས། །ལྕི་སྣུམ་དྲོ་དང་ཚ་བ་བསྟེན་གྲགས་ན། །ཚད་པའི་གཞི་འཛིན་ཁྲག་མཁྲིས་གློ་ནད་སྐྱེ། །
བད་རླུང་རྒྱུ་བྱས་གྲང་བ་རྐྱང་པ་ལ། །རོ་ནི་ཚ་སྐྱུར་ལན་ཚྭ་མངར་བ་བསྟེན། །ཁ་དང་མངར་བ་དུས་ཀུན་སྤངས་པར་གསུངས། །ཡང་རྩུབ་གྲང་དང་བསིལ་རྟུལ་བསྟེན་དྲགས་
ན༑ །ཕོ་བའི་མེ་འཆི་སྐྲན་དང་དམུ་ཆུ་སྐྱེ། །ནད་རིགས་སྦྱར་ལ་ལན་ཚ་བསྟེན་ཚུལ་ནི། །གྲང་ནད་རྐྱང་པ་ལན་ཚྭ་ཆ་གསུམ་བྲོ། །ཚ་གྲང་འདྲེས་ན་ལན་ཚྭའི་རྟ་ལ་བསྟེན། །
ནད་མེད་པ་ལ་སུམ་གཉིས་བྲོ་བ་ཙམ། །དེ་ལས་ཐལ་ན་ཚ་བ་རྐུན་པོར་སྐྱེ། །ལན་ཚྭ་མེད་ན་གྲང་བ་རྐུན་བུར་སྐྱེ། །དེ་ཕྱིར་ལན་ཚྭའི་བསྟེན་ཚུལ་ཤེས་པར་བྱ། འདི་ནི་
མཁས་ཁྱད་འབྱེད་པའི་ལྡེ་མིག་ཡིན། །འོན་ཀྱང་ཆུང་དུས་སྦྱངས་དང་གོམས་པ་ལ། །དམན་ལྷག་ལོག་ན་ནད་དུ་འགྱུར་མོད་ཀྱིས། །ནད་ཆུང་གོམས་པར་གྱུར་ལ་གནོད་མི་

སྲིད༑ འདི་ནི་མཁས་པའི་མྱོང་བ་ལག་ལེན་ཡིན། །ཆང་ནི་ཤ་ཡི་དུག་ཏུ་གསུངས་ལགས་ན། །ཤ་སྐམ་ཤ་སྐྱེ་ལུས་ཟུངས་སྟོབས་སྐྱེད་བྱེད། །ཉི་མ་པགས་པའི་དུག་ཏུ་
གསུངས་ལགས་ཀྱང་། དགུན་གྱི་ཉི་མས་རླུང་འདུལ་པགས་པ་འཇམ། །ལན་ཚྭ་རུས་པའི་དུག་ཏུ་གསུངས་ལགས་ཀྱང་། ལན་ཚྭས་རུས་ཆག་སྦྱོར་དང་ཆུ་སེར་སྐེམ། །བུད་
མེད་ལུས་ཟུངས་དུག་ཏུ་གསུངས་ལགས་ཀྱང་། །ཁུ་བ་འགག་ལ་བུད་མེད་སྤྱད་པར་བྱ། །སྙན་བརྒྱུད་མན་ངག་གསེར་གྱི་ཡང་ཞུན་འདི། །སྨན་པའི་རིགས་འཛིན་མཁས་པར་
རློམ་པ་གང་། །ཤྲི་སིདྷས་གདམས་པ་ཨེ་མ་མཚར། །ཅེས་དང༌། སྔོན་གྱི་གཏམ་རྒྱུད་ལས་ཀྱང་། །ནགས་ཚལ་ཅན་གྱི་དགོན་པ་ན། བྲམ་ཟེ་སྐར་མདའ་གདོང་བྱ་བ་
བཞུགས་པ་ལས། བྲམ་ཟེ་དེ་ཆང་ཐིགས་པ་གཅིག་གམ། ཚྭ་མུ་ཏིག་ཙམ་ལ་ལོངས་མི་སྤྱོད་པ། བུད་མེད་ལ་དགྲ་ལྟར་མཐོང་ཞིང་། བསྡད་སའི་ས་ཡང་ས་དོང་རིམ་པ་

༄༅། །གསུམ་གྱི་འོག་ཏུ་བསྡད་ནས་ཉི་མ་མིག་གིས་མི་མཐོང་བ་ཞིག་ཡོད་པས་དུས་ནམ་ཞིག་གི་ཚེ། ཤ་མིག་རུས་ལ་ཐིམ་ཞིང་སྟོབས་ཆུང་བ། པགས་པ་རྩུབ་ཅིང་རླུང་
འཁྲུགས་པ། ཁུ་བ་འགག་ནས་རྡེའུར་སོང་བ། ཡན་ལག་ལྔ་མགོ་བོ་ལྟར་སྐྲངས་པ། ལུས་ཀྱི་སྐྱེ་རྒུ་བྱེད་ཚེ་རུས་པ་ཆག་ཉམས་བྱེད་པའི་ཟུག་གཟེར་མྱོང་བ་གཅིག་ཡོད་དོ། །
བྲམ་ཟེ་དེས་ལྷ་མོ་རིག་བྱེད་མ་བསྒྲུབས་པས། ལྷ་མོའི་ཞལ་གཟིགས་པས་བྲམ་ཟེས་ཞུས་པ། ལྷ་མོ་ཆེན་མོ་བདག་གི་ནད་འདིའི་རྒྱུ་གང༌། རྐྱེན་ཅིས་བྱས། བཅོས་ཐབས་ཅི་
ཡོད་ཞུས་པས། ལྷ་མོས་གསུངས་པ། ཁྱོད་ཀྱི་ནད་དེ་ཆང་མ་བསྟེན་པས་ཤ་སྐམས་ཤིང༌། གྲང་རླུང་སྐྱ་རྦབ་ཀྱིས་ཡན་ལག་སྦོས། ཉི་མ་མ་བསྟེན་པས་རླུང་འཁྲུགས། ཚྭ་མ་
བསྟེན་པས་རུས་པ་འགྲིབ། བུད་མེད་མ་བསྟེན་པས་ཁུ་བ་འགགས་པ་ཡིན་གསུངས་པས། བྲམ་ཟེས་དུག་བཞི་བསྟེན་པས་ནད་ལས་གྲོལ་ལོ། །ཞེས་པའི་དོན་ཁྱོད་ཀྱི་གོ་

ལགས་སམ་གསུངས་པས། སྨན་པ་ཤྲཱི་སིདྷ་ན་རེ། ཁྱོད་ཀྱི་ཁ་བདེའི་ནང་གི་ལྕེ་བདེ་ལ་ང་ཡིད་མི་ཆེས། འཕགས་པ་ཤིང་ཀུན་གྱི་ནགས་གསེབ་ན་སྨན་པ་དྲང་སྲོང་གི་ཆ་བྱད་
ཅན་གཅིག་བསྒྲུབ་པ་མཛད་ཀྱིན་ཡོད། དེར་དྲི་བ་ལ་འགྲོ། ཁོང་གང་གསུངས་ལ་ང་ཡིད་ཆེས་ཟེར་རོ། །དེ་ནས་མཁས་པ་ཆེན་པོ་དང་ཁོང་གཉིས་ཀྱིས་དྲང་སྲོང་གི་དྲུང་དུ་
བྱོན་ནས་སྔར་གྱི་ལོ་རྒྱུས་རྣམས་ཞུས་པས། དྲང་སྲོང་ན་རེ། གཡུ་ཐོག་པའི་དེའོ་གསུངས་ནས་མི་སྣང་བར་གྱུར་སོང་བས། སྨན་པ་ཤྲི་སིདྷ་གུས་པར་གྱུར་ནས། མཁས་པ་
ཆེན་པོ་གཡུ་ཐོག་པ་ལ་ཕྱག་བྱས་ཞབས་སྤྱི་བོར་བླངས་ནས་འདི་སྐད་ཞུས་སོ། །བོད་ཀྱི་སྨན་པ་གཡུ་ཐོག་ཡོན་ཏན་མགོན། །སྨན་བླ་གཉིས་པར་འདུག་པ་ངས་མ་ཤེས། །
འགྲན་སེམས་ཆགས་སྡང་སྒོ་ནས་རྩོད་པ་དེ། །ནོངས་ཤིང་འགྱོད་པའི་སྒོ་ནས་མཐོལ་ལོ་བཤགས། །ཁྱེད་སྐུ་འགྱུར་མེད་རྡོ་རྗེ་ལྟ་བུ་ལ། །འཕོ་འགྱུར་སྐྱེ་ཤི་མེད་པ་བདག་ཡིད་

༄༅། །ཆེས། །ཁྱོད་གསུང་འགག་མེད་ཚངས་དབྱངས་ལྟ་བུ་ལ། །འགག་དང་མི་སྙན་མེད་པ་བདག་ཡིད་ཆེས། ཁྱོད་ཐུགས་འཁྲུལ་མེད་ནམ་མཁའ་ལྟ་བུ་ལ། །གྲངས་
ཚད་མཐའ་དབུས་མེད་པ་བདག་ཡིད་ཆེས། །བདག་ཅག་སྐྱེ་བ་འདི་དང་སྐྱེ་བ་གཞན། །སངས་རྒྱས་མ་ཐོབ་བར་དུ་ཁྱོད་ཕྱིར་འབྲང་། །ཁྱེད་ཀྱི་མཁྱེན་པའི་ཐུགས་རྗེས་བཟུང་
དུ་གསོལ། །ཞུས་པས། །གཡུ་ཐོག་ཆེན་པོས་ཀྱང་རྗེས་སུ་བཟུངས་པས། སྨན་པ་ཤྲཱི་སིདྷས་མཁས་པ་ཆེན་པོའི་ཞབས་ཕྱིར་འབྲངས་པས་གཡུ་ཐོག་གཉིས་པར་གྲགས་སོ། །
དེ་ནས་སྨན་པ་ཤྲཱི་སིདྷས་ཞུས་པས། མཁས་པ་ཆེན་པོའི་བརྒྱུད་པ་དུ་ཙམ་གྱིས་རྒྱ་གར་ལ་བྱོན་ཞུས་པས། གཡུ་ཐོག་ཆེན་པོས་གསུངས་པ། ངེད་ཀྱི་བརྒྱུད་པ་འོད་གསལ་ལྷ་
ལས་བབས་པ་རྒྱ་གར་དུ་བྱོན། རྒྱ་གར་ནས་བོད་དུ་བྱོན། ཡང་བོད་ནས་རྒྱ་གར་ལ་བྱོན་ཚུལ་རྒྱས་པར་བཤད་ན། ཁོ་བོའི་མེས་པོ་འདྲེ་རྗེ་བཛྲ་མཐོང་བ་དོན་ལྡན་གྱིས་རྒྱ་

གར་ལ་ལན་ཅིག་བྱོན། ང་རང་གཡུ་ཐོག་མགོན་པོས་ལན་གསུམ་ཕྱིན་ནས་དོན་ཆེན་པོ་ལ་འབད་པས་རྩོལ་བ་བྱས་གསུངས། ཡང་ཤྲཱི་སིདྷས་ཞུས་པ། ཁྱེད་རང་མེས་པོ་དང་
བཅས་པ་རྒྱ་གར་ལ་བྱོན་ཚུལ་གསུངས་དུ་གསོལ་ཞུས་པས། མཁས་པ་ཆེན་པོས་གསུངས་པ། ཁོ་བོའི་མེས་པོ་འདྲེ་རྗེ་བཛྲ་སྤྱིར་ལྷ་འདྲེ་མི་གསུམ་གྱི་རྗེ་ཡིན་ཅིང་། ཁྱད་པར་
ཡི་དམ་ལ་མངའ་བརྙེས་པ་དང་། རྫུ་འཕྲུལ་དབང་བས་ལམ་ལ་དཀའ་ཚེགས་དང་ངལ་དུབ་མ་བྱུང་འདུག གདམས་པ་ཚོལ་བ་ལ་དཀའ་ཚེགས་དང་ལུས་ལ་ངལ་དུབ་བྱུང་ཚུལ་
ནི༑ ལྷོ་ཕྱོགས་དཔལ་གྱི་རི་བོར་བྱོན་ནས་འཕགས་པ་ཀླུ་སྒྲུབ་ལ་མགོ་ཐིག་རིན་ཅེན་གནད་འགྲེལ། རྩ་ཐིག་གསེར་གྱི་ཐིག་ལེ། ཡན་ལག་གནད་ཀྱི་མཛུབ་བཙུགས། ཤ་
ཐིག་རིན་ཅེན་ཞགས་པ། གསང་ཐིག་སྐར་ཁུངས་ཕྱེ་བ། གནད་འགྲེལ་གཅིག་ཤེས་ཀུན་གྲོལ་རྣམས་ཞུ་བ་ལ་གསེར་སྲང་སྟོང་ཕུལ་ནས་གསོལ་བ་འདི་ལྟར་བཏབ་བོ། །ཐུབ་

༄༅། །པ་གཉིས་པ་ཐུབ་བསྟན་བརྟན་པར་འཛིན། །མཁས་ཤིང་མཁས་པ་མདོ་སྔགས་ཀུན་གྱི་བདག །ཆོས་ཀྱི་འབྱུང་གནས་ཡོན་ཏན་རབ་རྫོགས་དཔལ། ཀླུ་སྒྲུབ་ཀླུ་ཡི་
དབང་པོ་རྒྱལ་གྱུར་ཅིག བོད་ཀྱི་བན་ཆུང་འདྲེ་རྗེ་བཛྲ་བདག །བོད་ཁམས་ཟུག་རྔུའི་ནད་ལས་ཐར་ཕྱིར་དུ། །གདམས་པ་ཚོལ་ཕྱིར་འཕགས་པའི་ཡུལ་དུ་སླེབས། །ཁྱོད་ཀྱི་
ཞབས་པད་བདག་གིས་སྤྱི་བོར་བླངས། །གསེར་སྲང་སྟོང་གི་འབུལ་སྐྱེས་འདི་བཞེས་ལ། །ཟབ་མོ་གནད་ཀྱི་གདམས་པ་གནང་འཚལ་ལོ། །ཞུས་པས། འཕགས་པའི་ཞལ་
ནས་བོད་ཀྱི་བན་ཆུང་གི་སྐྱེས་ཆེན་པོ་མིན་ཏེ་སྨར་པོ་ཡིན། ངེད་རྒྱ་གར་བ་གསེར་ལ་རྩི་བས་གསེར་ཡོད་ན་ཐོངས་གསུངས། དེ་ནས་འདྲེ་རྗེ་བཛྲ་གྱི་ཐུགས་ལ་ང་ལ་གསེར་མང་
དག་ཡོད་དེ་བླ་མ་གཞན་ཚོལ་ན་གསེར་དགོས་ཀྱང་། ད་ལན་གསེར་མ་ཕུལ་ན་རྟེན་འབྲེལ་འཕྱུགས་དོགས་ནས་གསེར་སྲང་ལྔ་བརྒྱ་ཕུལ་ནས་གདམས་ངག་ཞུས་པས།

འཕགས་པའི་ཞལ་ནས་ཁྱོད་ལ་གདམས་ངག་སྟེར་བའི་གནས་འདི་མིན། ངེད་བྲག་དམར་སྐྱེ་ཚང་དུ་འགྲོ་བས། དེར་ཤོག་གསུངས་ནས་མི་སྣང་བར་བྱས་སོ། །དེ་ནས་མཁས་
པ་འདྲེ་རྗེ་བཛྲ་གྱིས་འཕགས་པ་འཚོལ་དུ་བྱོན་པས་མི་མེད་ཀྱི་ལུང་སྟོང་སྟག་གཟིག་དོམ་དྲེད་གཅན་གཟན་མ་རུངས་པ་དཔག་ཏུ་མེད་པ་ལ་ལ་ངུ་། ལ་ལ་རྒྱུག ལ་ལ་འཐབ་
རྩོད་བྱེད་པའི་གནས་འཇིགས་ཤིང་ཡ་ང་བ་གཅིག་ཏུ་བརྒྱགས་ཆད། ལྷམ་རྡོལ། ལོང་བ་ཐང་དཀྱིལ་དུ་སྐྱུར་བ་ལྟ་བུའི་སྡུག་བསྔལ་བྱུང་ཡང་བྱ་ཐབས་ནི་མ་བྱུང་བས་འོན་ཀྱང་
ངེད་དོ་ནུབ་གཅན་གཟན་གྱིས་མི་ཟ་བ་བླ་མ་སྨན་པའི་རྒྱལ་པོ་མཁྱེན་བྱས་གསོལ་བ་དྲག་པོ་གཅིག་བཏབ་པས། དོམ་ནག་པོ་འཇིགས་སུ་རུང་པ་གཅིག་བདག་གི་འགབ་མནན་
ནས་ཉལ་སོང་བས་སྙིང་ཐོན་འགྲོ་བ་ཙམ་གྱིས་སྡུག་བསྔལ་བྱུང་ཀྱང་སྨན་བླ་སྤྱི་བོར་བསྒོམས་ནས་ཁ་རོག་བསྡད་པས། སྟག་གཅིག་བྱུང་ནས་གཡས་སུ་ཉལ་སོང་། གཟིག་

༄༅། །གཅིག་གཡོན་དུ་ཉལ། དུག་སྦྲུལ་གཅིག་སྔས་མགོར་ཉལ། དྲེད་མི་ཟན་གཅིག་སྒབ་ཏུ་ཉལ་ནས་དེ་ཐམས་ཅད་ཀྱང་ཕུད་སྒྲ་དང་ངར་སྐད་འདོན་གྱི་འདུག ད་ང་
གཅན་གཟན་འདི་རྣམས་ཀྱིས་ད་ལྟ་རང་ཟ་བར་འདུག་སྟེ་བྱ་ཐབས་ནི་མི་འདུག མགོན་སྐྱབས་ནི་མི་འདུག་ནའང་འོན་ཀྱང་འདི་ནས་ཤི་འཕོས་ནས་བླ་མ་སྨན་པའི་རྒྱལ་པོའི་
དྲུང་དུ་སྐྱེ་བར་ཤོག་བསམས་པའི་ཡིད་གདུང་བ་དྲག་པོ་ཞིག་གི་གསོལ་བ་བཏབ་ནས་བསྡད་པས་དེའི་ངང་ནས་གཉིད་ཅིག་ཏུ་སོང་འདུག་པ་སད་པས་ཉི་མ་ཡང་ཤར། གཅན་
གཟན་དུག་སྦྲུལ་རྣམས་ཀྱང་གར་སོང་མི་འདུག དེ་ནས་ལངས་ཏེ་བྲག་དམར་སྐྱེ་ཚང་འཚོལ་བ་ལ་ཕྱིན་པས། ལམ་བར་གཅིག་ཏུ་མི་ནག་མདུང་ཐུང་ཐོགས་པ་གཅིག་དང་
འཕྲད་བྱུང་བས། ཉིད་ཀྱིས་གང་ནས་བྱོན་ལགས་བྱས་པས། ཁོ་ན་རེ། ངེད་ཀྱི་བྲག་དམར་སྐྱེད་ཚང་ན་སློབ་དཔོན་ཆེན་པོ་འཕགས་པ་ཀླུ་སྒྲུབ་ཀྱི་དྲུང་ནས་ཡོངས། ད་ལྷོ་

ཕྱོགས་དཔལ་གྱི་རི་ལ་འགྲོ་ཟེར་བས་འཕགས་པ་དང་མཇལ་བ་ལྟ་བུའི་དགའ་སྤྲོ་ཐོབ། དེ་ནས་མི་དེ་ལ་འདྲེ་རྗེ་ཆེན་པོས་འདི་སྐད་ཞུས་སོ། །ངེད་བྲག་དམར་སྐྱེ་ཚང་དུ་
འཕགས་པའི་དྲུང་དུ་སྙིང་རྗེ་ལ་བསམ་ནས་སྐྱེལ་གྲོགས་མཛོད་བྱས་པས། མི་དེ་ན་རེ། བདག་འཛིན་འགོངས་པོ་མ་ཐུལ་བའི། །ང་རྒྱལ་རྒྱས་ཤིང་སྙིང་རྗེ་མེད། །ཞག་
གཅིག་སྙིང་རུས་མི་ཚུགས་པའི། །ལུས་ཀྱི་གཅེས་འཛིན་མ་ཐོང་ན། །བྲག་དམར་སྐྱེ་ཚང་ཅི་ལ་བགྲོད། །འཕགས་པའི་སྤྱན་གྱིས་ག་ལ་གཟིགས། ཟེར་མི་སྣང་བར་བྱས་སོང་
ངོ་༑ །དེ་ནས་གང་ལ་འོང་འགྲོ་ངོ་མ་ཤེས་པས་སེམས་སྐྱོ་བ་ཚད་མེད་པ་ཞིག་བྱུང་ཞིང་ཡུལ་གྱི་གཉེན་འཁོར་རྣམས་དྲན་ནས་མཆི་མ་མང་པོ་ཤོར་བའི་ངང་ནས། ཡང་བསམ་བློ་
གཅིག་ལ་ཁ་ཚུགས་ཚུགས་ལ་ཕྱིན་ན་ཡུལ་མཐའ་གཅིག་ཏུ་སླེབ་བསམས་ནས་ཕྱོགས་ཤར་ལ་ཁ་བལྟས་ནས་ཉིན་མོ་ཉི་མ་ལ་ཚད་བྱས། མཚན་མོ་སྨིན་དྲུག་ལ་ཚད་བྱས་ནས་

༄༅། །བྱོན་པས། ཆུ་འགྲམས་ཤིག་ན་བུད་མེད་གཅིག་རས་འཁྱུད་ཀྱི་འདུག་པ་དེའི་རྩར་ཕྱིན་པས། མོ་ན་རེ། རས་བུ་ཆགས་སུ་སྒོང་། མི་ཆུང་ཐབ་ཁར་སྒོང་ཟེར་དེད་
བྱུང་བས། འཇིགས་དྲག་ཆུ་ལ་མཆོངས་གྲབས་བྱས་པས་མོས་ངའི་གཉའ་བ་ནས་བཟུང་ནས་འདི་སྐད་ཟེར་རོ། །བོད་ཀྱི་བན་ཆུང་ཁྱེར་མེད་ཁྱོད། །བློ་སྟོབས་ཆེ་ནས་རྒྱ་གར་
སླེབ༑ །གནད་ཀྱི་གདམས་པ་ལེན་པ་ལ། །ལུས་སྲོག་གཅེས་པར་མ་འཛིན་ཅིག །འཕགས་པ་ཀླུ་སྒྲུབ་འཚོལ་འདོད་ན། །ཅི་སྣང་ཅི་ཤར་བླ་མར་སྒོམས། །གང་བྱུང་ལས་
ཡིན་ལམ་དུ་ལོངས། །ཞེས་གསུངས་ནས་མི་སྣང་བར་གྱུར་ཏོ། །དེ་ནས་བདག་གི་བསམ་པ་ལ། ཅི་སྣང་ཅི་ཤར་བླ་མ་ཡིན་ངེས། ང་རང་གིས་འཕགས་པ་ངོ་མ་ཤེས་པར་
འདུག་བསམ་རྩྭའི་སྤྱིལ་བུ་གཅིག་འདུག་པའི་ནང་དུ་ཕྱིན་པས། དེའི་ནང་ན་བཙུན་པ་གཅིག་ར་ལུག་བསད་ནས་ནང་ཁྲོལ་རྣམས་ཆོས་གོས་ཀྱི་སྟེང་དུ་རླངས་ཕྱུར་གྱི་སྤུངས་ནས།

དེ་ནས་ང་ལ་མ་ཧེ་རྒན་མོ་གཅིག་སྤྲོད་ནས་འདི་གསོད་མི་གསོད་ན་ཁོང་རང་ངས་གསོད་པ་ཡིན་ཟེར་བྱུང་བས། ང་འཚོ་བྱེད་ཡིན་པས་གསོད་མི་ནུས་བྱས་པས། དེ་མ་ཐག་ཏུ་
བཙུན་པ་དེས་ཆོས་གོས་སྐེད་ལ་དཀྲིས་ནས་མ་ཧེ་གསོད་པ་དང་འདི་སྐད་དོ། །གསད་བྱ་མེད་ཅིང་གསོད་བྱེད་མེད། །གསད་བྱ་གསོད་བྱེད་བྲལ་བ་ལ། །གསོད་པའི་ཚེ་ན་
བསད་མ་མྱོང་། །འདི་ནི་ཀླུ་སྒྲུབ་མགོན་པོའི་ལུགས། །བན་ཆུང་འཕགས་པ་འཚོལ་འདོད་ན། །བཙལ་བས་མི་རྙེད་གསོལ་བ་ཐོབ། །མ་བཅོས་སྙིང་རྗེ་སྐྱེས་པ་ན། །དེ་མ་
ཐག་ཏུ་མཇལ་བར་ངེས། །ཟེར་འཇའ་ཡལ་བ་ལྟར་གར་སོང་ཆ་མེད་པར་སོང་ངོ༌། །དེ་ནས་འདྲེ་རྗེ་མཁས་པས་འཕགས་པ་དང་སྨན་པའི་རྒྱལ་པོ་ལ་གསོལ་བ་རྩེ་གཅིག་ཏུ་
འདེབས་ཀྱིན་བྱོན་པས། ལམ་བར་གཅིག་ན་མི་གཅིག་ལུས་ནད་ཀྱི་བཏབ་པ་བཟའ་བཏུང་གོས་སོགས་འཚོ་བའི་ཡོ་བྱད་གང་ཡང་མེད་པ་ཞིག་བསྡད་འདུག་པ་གཟིགས་པས། །

༄༅། །དེ་ལ་སྙིང་རྗེ་བཅོས་མ་མེད་པ་གཅིག་སྐྱེས་ནས། འདི་སྐད་སྨྲས་སོ། །བླ་མ་སྨན་བླ་རིགས་འཛིན་བརྒྱུད་པའི་ཚོགས། །འགྲོ་བ་མགོན་མེད་འདི་ལ་ཐུགས་རྗེས་
གཟིགས༑ །ཟས་མེད་གོས་མེད་འདི་ལ་ཐུགས་རྗེས་གཟིགས། །ཞེས་གསོལ་བ་འདེབས་ཤིང་སྐད་བཏོན་ནས་ངུས་པས། བྲག་དམར་སྐྱེ་ཚང་དུ་འཕགས་པའི་དྲུང་ན་འདུག་
གོ ༑དེ་ནས་འཕགས་པ་ལ་འཇུས་ནས་ངུས་པས། འཕགས་པའི་ཞལ་ནས་འདི་སྐད་གསུངས་སོ། ཁྱོད་དང་ང་ལ་འདུ་འབྲལ་མེད་ཀྱང་ཁྱོད་རང་ལས་སྒྲིབ་ཆེས་པའི་ང་མ་
མཐོང་བ་ཡིན་གསུངས་སོ། །འདྲེ་རྗེ་མཁས་པས་ཞུས་པ། བདག་སྒྲིབ་པ་ཆེས་པས་འཇིགས་ཤིང་སྡུག་པའི་སྣང་བ་འབའ་ཞིག་ཤར་བ་མ་གཏོགས་འཕགས་པ་ཡོད་བཞིན་པའི་
ངང་ནས་འཕགས་པ་མཐོང་རྒྱུ་མ་བྱུང་ལགས། འཕགས་པ་དང་མཇལ་བའི་རྐྱེན་གང་གིས་བྱས་ལགས་ཞུས་པས། འཕགས་པས་གསུངས་པ། ཁྱོད་ཀྱིས་ང་མཐོང་བ་དང་

བྲག་དམར་སྐྱེ་ཚང་དུ་སླེབ་པའི་རྐྱེན་བཟང་པོ་ཁྱོད་ཀྱིས་ནད་པ་མཐོང་བ་ལ་མ་བཅོས་པའི་སྙིང་རྗེ་སྐྱེས་པ་ལ་བརྟེན་ནས། ང་དང་སྨན་པའི་རྒྱལ་པོ་ལ་ཁ་ཞེ་མེད་པའི་གསོལ་བ་
དྲག་པོ་བཏབ་པས་ལས་སྒྲིབ་སྟོབས་ཆེན་འདག་པའི་རྒྱུ་བྱས་པ་ཡིན་གསུངས་པས། འདྲེ་རྗེ་མཁས་པའི་ཐུགས་ལ་སྔར་གྱི་སྟག་གཟིག་ལ་སོགས་པ་འཇིགས་ཤིང་ཡ་ང་བ་བདག་
ལ་གཏོང་མཁན་དེ་འཕགས་པའི་སྤྲུལ་པར་འདུག ཁྱད་པར་ནད་པ་དེ་འཕགས་པ་དངོས་སུ་འདུག་བསམ་པ་བྱུང་གསུངས། དེ་ནས་འཕགས་པ་ཀླུ་སྒྲུབ་ལ་གསེར་སྲང་ལྔ་བརྒྱ་
ཕུལ་ནས་སྔར་གྱི་གདམས་པ་རྣམས་ཞུས་པས། འཕགས་པས་གསུངས་པ། སྔར་ཁྱོད་ལ་ངའོ་སྙམ་པའི་ང་རྒྱལ་གྱི་རྫིང་བུ་གཅིག་འདུག་པ་དེ་བཅག་པ་དང༌། སྒྲིབ་པའི་ལྷག་
མ་སྦྱང་ཕྱིར་ཡི་ཆད་དྲག་པོ་བཏང་བ་ཡིན་གསུངས་ཤིང་འདི་སྐད་དོ། །ཕ་བླ་མ་ཤཱཀྱའི་རྒྱལ་པོ་མཆོད། །བོད་ཀྱི་བན་ཆུང་གསེར་མང་པོ། །བློ་སྟོབས་སྙིང་རུས་དད་ཤུགས་

༄༅། །ཆེ། །སྔོན་གྱི་བསོད་ནམས་སྟོབས་རྒྱས་པས། །འཕགས་ཡུལ་རྒྱ་གར་ཡུལ་དུ་སླེབས། །ཁོ་བོ་ཀླུ་སྒྲུབ་མགོན་པོ་ངས། །ཀུ་རེ་ཉམས་སད་བྱས་པ་དེ། །བག་
ཆགས་དྲི་མ་སྦྱངས་པ་ཡིན། །ཁྱོད་ཀྱི་བསམ་པ་རྫོགས་པར་ཤོག །གསུངས་ནས་གོང་དུ་སྨོས་པའི་གདམས་ངག་དང༌། གཞན་ཡང་གདམས་ངག་གི་དཀོར་མཛོད་ཁ་ཕྱེ་སྟེ་
ཐང་མར་བརྡལ་ལོ། །དེ་ནས་འཕགས་པས་གསུངས་པ། བོད་ཀྱི་བན་ཆུང་ཁྱོད་དེ་རིང་ཚོང་འདུས་ཆེན་པོའི་དབུས་སུ་ལྟད་མོ་ལ་འགྲིམས་གསུངས་བྱུང་བ་ལྟར། འདྲེ་རྗེ་
མཁས་པས་ཀྱང་བྱོན་པས། ཚོང་འདུས་ཀྱི་དབུས་ན་བྲམ་ཟེ་ཟིལ་ཆེ་བ་གཅིག་འདུག་པས། བྲམ་ཟེ་དེས་འདྲེ་རྗེ་མཁས་པའི་མགོ་མཇུག་མེད་ལ་གཟིགས་པས། འདྲེ་རྗེ་
མཁས་པས་བེའུ་སྨྱོན་གྱི་སྐད་ལྟར་ཤོར་བས་བྲམ་ཟེ་ན་རེ། ཁྱོད་ཡུལ་གང་ནས་ཡིན། དོན་གང་ལ་ཡོང་ཟེར་བས། སྔར་གྱི་ལོ་རྒྱུས་རྣམས་ཞུས་པས། བྲམ་ཟེ་ན་རེ། ཁྱོད་

ངའི་ཚ་བོར་འདུག །ང་ལ་སྨན་པ་བི་བྱི་དགའ་བྱེད་ཟེར་བ་ཡིན། ཁྱོད་ལ་བདུད་རྩི་སྨན་འཕྲེང་དང་བདུད་རྩི་སྨན་སྒྲུབ་རྣམས་ཡོད་དམ་ཟེར་བས། སྔར་ནི་བདག་ལ་མེད་ཁྱོད་
ཀྱི་ཐུགས་རྗེས་གཟིགས་བྱས་པས། བྲམ་ཟེ་ན་རེ། ལྷོ་ཕྱོགས་ཙན་དན་ནགས་གསེབ་ན། །ལྷ་མོ་བདུད་རྩི་མ་མཆེད་གསུམ་མཆེད་བརྒྱད། མཆེད་བཅུ་དྲུག་བཞུགས་ཡོད་
པས་དེར་སོང་གསུངས་པས། འདྲེ་རྗེ་མཁས་པས་ཞུས་པ། ཁྱེད་བདག་གི་ཁུ་བོར་འདུག་པས། གདམས་པ་ཞུ་བྱས་པས། སྨན་པ་བི་བྱི་དགའ་བྱེད་ཀྱིས་ནད་བསྲེག་པ་མེའི་
རྒྱུད༑ ནད་དཀྲུག་པ་རླུང་གི་རྒྱུད། ནད་འཁྲུད་པ་ཆུའི་རྒྱུད། ནད་འདོན་པ་སའི་རྒྱུད། གཉེན་པོ་བཞི་ལྡན་གྱི་རྒྱུད་རྣམས་གནང་ངོ༌། །དེ་ནས་འདྲེ་རྗེ་མཁས་པས་ལྷོ་ཕྱོགས་
ཙནྡན་ནགས་གསེབ་ཏུ་འབྱོན་པར་ཆས་ཕྱིན་པའི་ལམ་བར་གཅིག་ན། མཐའི་རྒྱལ་པོའི་ཡུལ་སྡེ་ཆེན་པོ་གཅིག་འདུག་པའི་དབུས་ན་མི་མང་པོ་ཚོགས་འདུག་པ་ལ་བསོད་སྙོམས་

༄༅། །མཛད་པས། ཁོང་ན་རེ། མི་འདི་དབུས་ཀྱི་རྒྱལ་པོའི་ཕོ་ཉ་བར་འདུག་པས་འབུ་དོང་དུ་སྐྱུར་ཟེར། ལ་ལ་ན་རེ་བསད་པ་རིགས་ཟེར། ལ་ལ་ན་རེ་བརྡུངས་པར་
རིགས་ཟེར། ལ་ལ་ན་རེ་བཙོན་དུ་བཟུང་བར་རིགས་ཟེར་ནས་བརྩོན་དུ་བཟུང་ངོ་། །དེ་ནས་འདྲེ་རྗེ་ཆེན་པོའི་དགོངས་པ་ལ། ང་ཉེས་མེད་བརྩོན་དུ་འཛིན་པའི་སྨྱོན་པ་ལས་
འབྲས་ངོ་མི་ཤེས་པ་འདི་ཚོ་སྙིང་རེ་རྗེ་དགོངས་པ་ཡོད་པའི་ཚེ། བཙོན་གཉེར་བ་ན་རེ། ཁྱོད་ཀྱི་ལས་ལ་གསེར་ཡོད་དམ་ཟེར་བས། ང་ལ་གསེར་མེད་ང་བོད་ཀྱི་བན་ཆུང་
གདམས་པ་འཚོལ་དུ་ཡོང་བ་གཅིག་ཡིན་བྱས་པས། ཁོང་ན་རེ། བོད་ཡིན་པ་དང་གདམས་པ་འཚོལ་དུ་ཡོང་ལུགས་ཀྱིས་གསེར་ཡོད་ཐག་ཆོད་ཟེར། དང་པོ་ངའི་ལུས་
གཡེངས་དེ་ནས་གསེར་སྦས་ཡོད་ཟེར་ལུས་ལ་རྒྱབ་བརྡུང་བྱས་བྱུང་བས་ཚེ་འདི་ཕྱི་དྲན་པའི་སྡུག་བསྔལ་བྱུང་། དེ་ནས་ངའི་བསམ་པ་ལ་ཨ་ཙ་མ་ང་བཙོན་ཁང་འདི་ནས་ཐར་

རིགས་སུ་མི་འདུག་སྟེ། ཕྱི་མ་སྨན་བླ་དྲང་སྲོང་གི་ས་ལ་འཁོད་ནས། འགྲོ་བ་སེམས་ཅན་གྱི་དོན་རྒྱ་ཆེན་པོ་བྱེད་ནུས་པར་འཕགས་པས་བྱིན་གྱིས་རློབས། བི་བྱི་དགའ་བྱེད་
ཀྱིས་བྱིན་གྱིས་རློབས་བྱས་ནས་སྡད་ཡོད་པའི་ཚེ། ནུབ་གཅིག་རྨི་ལམ་དུ་འཕགས་པ་ཀླུ་སྒྲུབ་བྱོན་ནས་ཁྱོད་བཙོན་ཁང་ནས་མྱུར་དུ་ཐར་ངེས་ཀྱི་དགའ་བར་གྱིས། སྨན་བླ་དྲང་
སྲོང་རྣམས་ལ་གསོལ་བ་ཐོབ་གསུངས་མ་ཐག་གཉིད་སད་པས་དགའ་དྲག་ནས་འདི་སྐད་བྱས་སོ། །ཀླུ་སྒྲུབ་མགོན་ལ་ཕྱག་འཚལ་ལོ། །བོད་སྡུག་བསྔལ་ཞི་བར་བྱིན་གྱིས་
རློབས༑ །བླ་མ་ཡི་དམ་ཐུགས་རྗེ་དང་། །སྨན་བླ་དྲང་སྲོང་བྱིན་གྱིས་རློབས། །དཀར་ཕྱོགས་དགེ་བའི་ནུས་མཐུ་ཡིས། བན་ཆུང་བཙོན་ནས་ཐར་བར་ཤོག །ཅེས་གླུ་བླངས་
གར་བྱས་སོ། །དེ་ནས་ཉིན་གཅིག་ཙ་ན་དོང་ཁ་ཕྱེ་ནས་ཡར་ཤོག་ཟེར་སྐས་གཅིག་བཙུགས་བྱུང་བས། ཡར་ཕྱིན་པས་དོང་ཁ་ན་བུ་མོ་ལོ་བཅོ་ལྔ་ཙམ་ལོན་པ་རྒྱན་དུ་མས་

༄༅། །བརྒྱན་པ་གཅིག་འདུག་པ་ན་རེ། ཁྱོད་གང་ནས་ཡིན། གང་དུ་འགྲོ་ཟེར་བས། བདག་བོད་ནས་ཡིན། ལྷོ་ཕྱོགས་ཙན་དན་ནགས་གསེབ་ལ་འགྲོ་བྱས་པས། མོ་
ན་རེ། ཁྱོད་ཉེས་མེད་སྙིང་རྗེ་ཟེར་བས། ཁྱོད་རྒྱལ་པོའི་སྲས་མོར་འདུག་པས་ང་བཙོན་ལས་ཐར་པའི་གྲོགས་མཛོད་ཅིག་བྱས་པས། བྲོས་ལ་གང་ཐར་གྱིས་ཟེར་བས། ཁྱོད་
ཀྱི་འགྲོ་ས་སློབ་དང་བྱས་པས། མོ་ན་རེ། དེ་རིང་ཁྱོད་ཀྱི་བཙོན་གཉེར་ང་ལ་བབས་པ་ཡིན། སང་ཉིན་བློན་པོ་མགར་བདུད་ནག་པོས་ཁྱོད་གསོད་པར་བྱེད་པས། ཁྱོད་རང་
མཚོ་འགྲམ་ཕ་རི་རུ་ད་ལྟ་སོང་ལ་བླ་མ་སྨན་པའི་རྒྱལ་པོ་ལ་གསོལ་བ་ཐོབ། ཁོང་ཐུགས་རྗེ་མྱུར་བས་ཁྱོད་བསུ་མཁན་ཡོང་ཐག་ཆོད་གསུངས་ནས། འདྲེ་རྗེ་ཆེན་པོས་རྒྱལ་པོའི་
ཆས་གོས་རྣམས་གོན་ནས་བྲོས་པས་ཡུལ་འཁོར་གྱི་མི་རྣམས་ཀྱིས་བཙོན་གྱིས་རྒྱལ་པོ་བསད་ནས་ཤོར་རོ་ཟེར་དེད་བྱུང་བས། མཚོ་དཀྱིལ་ནས་བྱ་ཁྱུང་དམར་པོ་འཇིགས་སུ་

རུང་བ་གཅིག་ཐོན་ནས་འདྲེ་རྗེ་ཆེན་པོའི་མདུན་དུ་གཤོག་པ་གདེངས་བྱུང་བས། འདྲེ་རྗེ་ཆེན་པོས་ཀྱང་ཁྱུང་ལ་ཞོན་པས་ལྷོ་ཕྱོགས་ཙན་དན་ནགས་གསེབ་ཏུ་བསྐྱལ་ལོ། །དེ་
ནས་འདྲེ་རྗེ་ཆེན་པོས་ལྷ་མོ་བདུད་རྩི་མ་བཙལ་བས། ཙན་དན་གྱི་ནགས་གསེབ་ཅིག་ན་བུད་མེད་མཛེས་ཤིང་ཡིད་དུ་འོང་བ་བརྒྱད་སྨན་གྱི་རིལ་བུ་མང་པོ་བསྒྲིལ་ནས། སྨན་
གྱི་སྒྲུབ་པ་མཛད་ཀྱིན་འདུག་པ་ལ་འདི་སྐད་བྱས་སོ། །ཐུགས་རྗེ་སྤྲུལ་པ་བདུད་རྩི་ལྷ་མོ་བརྒྱད། །ལྷོ་ཕྱོགས་ཙན་དན་ནགས་ཀྱི་ཤིང་གསེབ་ཏུ། །འཆི་བ་ཤི་གསོས་བདུད་
རྩིའི་སྒྲུབ་པ་མཛད། །འཆི་མེད་གྲུབ་པ་ཚེ་ཡི་དངོས་གྲུབ་ཐོབ། །བོད་ཀྱི་བན་ཆུང་ལས་དང་སྐལ་བར་ལྡན། །ལྷ་མཆོག་ཁྱེད་དང་མཇལ་བ་ཉིན་སྐར་ཙམ། །འགྲོ་བའི་དོན་
དགོངས་བདུད་རྩི་སྨན་འཕྲེང་དང༌། །སྨན་སྒྲུབ་གདམས་པ་བདག་ལ་གནང་འཚལ་ལོ། །ཞུས་པས། ལྷ་མོ་བདུད་རྩི་མས་གསུངས་པ། བདུད་རྩི་སྨན་འཕྲེང་འདི་ལྟར་ཡིན་

༄༅། །གསུངས་ནས། བདུད་རྩི་སྨན་འཕྲེང་རྫོགས་པར་གནང་། ད་སྨན་སྒྲུབ་ཞུ་བྱས་པས། ལྷ་མོའི་ཞལ་ནས། ཧ་ཧ། དུས་གསུམ་སངས་རྒྱས་ཐམས་ཅད་ཀྱི་ཐུགས་ཀྱི་
ཉིང་ཁུ། ཚེའི་རིག་འཛིན་སྒྲུབ་པའི་གདམས་པ། སངས་རྒྱས་ལག་བཅང་གི་མན་ངག ནད་གདོན་དཔུང་འཇོམས་ཀྱི་ཐོ་བ། མཁའ་འགྲོའི་སྙན་བརྒྱུད་འདི་ཁྱོད་རྣམས་ཀྱིས་
སྤྱོད་ཡུལ་མིན་གསུངས་ནས་མི་སྣང་བར་བྱས་སོ། །དེ་ནས་འདྲེ་རྗེ་མཁས་པའི་ཐུགས་ལ། གདམས་ངག་ཟབ་ཁྱད་ཐོན་པ་དེ་འདྲ་བ་གཞན་སུ་ལ་ཡང་ཡོད་རིགས་མིན། ད་ལྷ་
མོ་བཙལ་བ་དྲག་གམ་དགོངས་ནས་ནགས་གསེབ་ལ་འཚོལ་དུ་བྱོན་པས། ཙན་དན་དཀར་པོའི་སྡོང་པོ་གཅིག་གི་དྲུང་ན། ལྷ་མོ་འཁོར་བཅས་བཞུགས་པ་ལ་གསོལ་བ་བཏབ་
པས༑ ལྷ་མོའི་ཞལ་ནས། བོད་ཀྱི་བན་ཆུང་ལ་དབང་ཡོན་གྱིས་གསེར་ཡོད་ན་གདམས་པ་སྟེར་གསུངས་པས། འདྲེ་རྗེ་མཁས་པས་ཞུས་པ། བདག་ལ་གསེར་སྲང་ཉིས་སྟོང་

ཙམ་ཡོད་པ་འཕགས་པ་ལ་ཕུལ་ཚར། ད་གསེར་ཡེ་མེད་བདག་གི་ལུས་ངག་ཡིད་གསུམ་ཡོན་ལ་འབུལ་ཞུས་པས། ལྷ་མོའི་ཞལ་ནས། ཁྱོད་ལ་གསེར་མང་པོ་ཡོད་པའི་ཡུས་
ང་ལ་མི་འགྲོ། གསེར་ཡོད་ན་ཁྱེར་ཤོག་གསུངས་མི་སྣང་བར་བྱས་སོང་ངོ་། །ཡང་འདྲེ་རྗེ་མཁས་པས་ལྷ་མོ་འཁོར་བཅས་བཙལ་བས་མ་རྙེད་དོ། །དེ་ནས་འདྲེ་རྗེ་མཁས་པའི་
ཐུགས་ལ། ད་ལྷ་མོ་མཆེད་བརྒྱད་རྙེད་ཀྱང་གསེར་མེད་པར་གདམས་ངག་མི་ཐོབ་པ་འདུག འཕགས་པ་དང་མཇལ་བོད་ལ་ལོག་ནས་གསེར་གང་མང་གཅིག་བསྒྲུབས་ནས་རྒྱ་
གར་ལ་ཡོང་དགོས་པ་འདུག་དགོངས་ནས་ལོག་བྱོན་པས། མཐའི་ཡུལ་ཞིག་ན་ཚོང་དཔོན་ཟླ་བ་ཕུན་ཚོགས་བྱ་བ་ཡོད་པས། ཚོང་དཔོན་ནད་ཀྱིས་བཏབ་ཡོད་པའི་སྒོར་ཕྱིན་
པས༑ ཚོང་དཔོན་གྱི་བུ་མོ་པདྨ་ཁྲོམ་མཛེས་བྱ་བ་དང་འདྲེ་རྗེ་མཁས་པ་འཇལ་བས་མོ་ན་རེ། ཁྱོད་ཀྱིས་གསོ་དཔྱད་ཤེས་སམ་ཟེར་བས། ཤེས་གསུངས་པས། མོ་ན་རེ། །

༄༅། །བདག་གི་ཕ་ནད་ཀྱིས་བཏབ་པས་དུམ་གཅིག་བཞུགས་ཟེར། མོ་ནང་ལ་ལོག་སོང་བས་དར་གཅིག་ནས་སླེབ་བྱུང་ད་ནང་དུ་བྱོན་ཟེར་བ་ལྟར་བྱོན་པས། ཚོང་དཔོན་
ན་རེ། བདག་འཆི་ནད་འདི་ལྟ་བུའི་ཐེབས་པས། ཁྱེད་ཀྱིས་བདག་ལ་སྐྱོབ་ཤིག །བདག་ནད་ལས་གྲོལ་ན་ཁྱེད་ལ་གསེར་སྲང་ལྔ་བརྒྱ་འབུལ་ལོ་ཟེར་བས། སྨན་པ་འདྲེ་རྗེ་
མཁས་པས་དེར་བཞུགས་ཏེ། ཚོང་དཔོན་ལ་གཉེན་པོ་བཞི་ལྡན་གྱི་བཅོས་མཛད་པས། ཚོང་དཔོན་ནད་ལས་གྲོལ་ནས་འདྲེ་རྗེ་མཁས་པ་ལ་ཚོང་དཔོན་གྱིས་གསེར་སྲང་ལྔ་
བརྒྱ་ཕུལ་ནས་འདི་སྐད་ཟེར་རོ། །སྨན་པ་ཆེ་མཆོག་གཙོ་བོ་ཡི། །སྲས་ཀྱི་ཐུ་བོ་རབ་གྲགས་པ། །རྒྱ་གར་སྨན་པ་དུ་མ་ཡིས། །མི་རོ་བམ་པོ་ལྟ་བུར་བོར། །འདྲེ་རྗེ་རྒྱ་གར་
བཛྲ་ཞེས། །མཚན་ཡོངས་སུ་གྲགས་པའི་སྐྱིད་སྣ་པ། །བདག་སྲོག་ཁྱེད་ཀྱིས་སྐྱབས་པར་མཛད། །ཁྱེད་ཀྱི་སྐུ་དྲིན་བསབ་པའི་ཕྱིར། །གསེར་སྲང་ལྔ་བརྒྱ་སྐྱེས་སུ་ཕུལ། །

བུ་མོ་པདྨ་ཁྲོམ་མཛེས་འདི། །སྙིང་ཉེ་ངང་རིང་བརྩེ་གདུངས་ཆེ། །བུ་དཔལ་འཛོམ་པའི་ནོར་རྒྱུན་མ། །རྗེ་ས་བདག་རྒྱལ་པོའི་བཙུན་མོའི་རིགས། །འདི་འདྲེ་རྗེ་མཁས་པའི་
རིག་མར་འབུལ། །རྒྱ་གར་འཕགས་པའི་ཡུལ་དུ་བཞུགས། །ཟེར་བས། འདྲེ་རྗེ་མཁས་པས་གསུངས་པ། ང་བོད་ནས་ལམ་གྱི་དཀའ་ཚེགས་ལ་མ་བལྟས་པར་རྒྱ་གར་དུ་
གདམས་པ་འཚོལ་དུ་ཡོང་བ་ལ། ངའི་གསེར་རྣམས་འཕགས་པ་ཀླུ་སྒྲུབ་ལ་ཕུལ་ཚར་ནས་ད་གདམས་པ་འཚོལ་བ་ལ་གསེར་མེད་པས་གདམས་པ་མ་རྙེད་པས་གསེར་ངས་
བདག་བྱས། བུ་མོ་ང་མི་འདོད་པས་ཚོང་དཔོན་རང་མཛོད། ང་རྒྱ་གར་དུ་བསྡད་ན་བོད་ཀྱི་ནད་པ་རྣམས་སྙིང་རྗེ་བས་བོད་ལ་འགྲོ་གསུངས་ནས་གསེར་སྲང་ལྔ་བརྒྱ་པོ་ཁྱེར་
ནས་ལྷོ་ཕྱོགས་ཙན་དན་ནགས་གསེབ་ཏུ་བྱོན་ནས། ལྷ་མོ་མཆེད་བརྒྱད་བཙལ་བས། ཙན་དན་ས་མཆོག་གི་ནགས་གསེབ་གཅིག་ན་འདུག་པ་ལ་གསེར་སྲང་ལྔ་བརྒྱ་ཡོན་དུ་

༄༅། །ཕུལ་ནས་སྨན་སྒྲུབ་ཞུས་པས། ལྷ་མོའི་ཞལ་ནས་འདི་སྐད་གསུངས་སོ། །བོད་ཀྱི་བན་ཆུང་ལ་དབང་ཡོན་མེད་པར་དབང་མ་བསྐུར་བས་དད་པ་མ་ལོག་གམ་
གསུངས་བྱུང་བས། འདྲེ་རྗེ་མཁས་པས་ཞུས་པ། བདག་རང་བསོད་ནམས་དམན་པས་ལན་བསམ་པ་མ་གཏོགས། དད་པ་མ་ལོག་ལགས་ཞུས་པས། ལྷ་མོས་གསུངས་པ།
ཁྱོད་ཀྱི་ལུས་ངག་ཡིད་གསུམ་ཕུལ་བ་ཆོག་ཀྱང་། དེ་དུས་གདམས་པ་སྟེར་བའི་དུས་ལ་མ་བབས་པ་དང༌། ཆོས་ཀྱི་ཆེ་བ་འདོན་པ་ཡིན། ད་དུས་ལ་བབས་པས་སྟེར་བས་
སེམས་ལ་སྤོབས་པ་སྐྱེད། ངེད་ལ་གསེར་གྱི་དགོས་པ་མེད་ནའང་ཁྱོད་རང་གི་ཚོགས་རྫོགས་ཕྱིར་དུ་བླངས་པ་ཡིན། དེ་ལྟར་མིན་ན་ལྟོས་ཤིག་གསུངས་ནས་ཕྱོགས་བཞི་ལ་
སྡིགས་མཛུབ་གཏད་སོང་བས་སྣང་བ་ཐམས་ཅད་གསེར་དུ་མཐོང་བས་བདག་ཡ་མཚན་པར་གྱུར་ཏོ། །དེ་ནས་བདག་ལ་གདམས་པ་ཞུ་ཞུས་པས། གདམས་པ་ཆ་ལག་ཚང་མ་

གནང་ནས་ད་ཁྱོད་རང་སྒྲུབ་པ་ཞིག་གྱིས་ཤིག་གསུངས་པ་ལྟར། ཞག་ཉེར་གཅིག་བདུད་རྩི་བསྒྲུབས་པས་ཞག་བདུན་སོང་བའི་དང་པོ་ནས་སྨན་བླ་བྱོན་ནས་ལྷ་མོས་ཇི་ལྟར་
གནང་བ་ལྟར་གནང་། ཞག་བཅུ་བཞི་ནས་དྲང་སྲོང་གསུམ་གྱིས་གོང་ལྟར་གནང་། ཞག་ཉེར་གཅིག་ནས་འཚོ་བྱེད་གཞོན་ནུ་བྱོན་ནས་གོང་ལྟར་གནང་། དེ་ནས་ལྷ་མོ་བརྒྱད་
རེ་རེ་ལ་བདུད་རྩི་སྨན་སྒྲུབ་ཀྱི་གདམས་པ་ཞུས་ནས་མཆོད་གཏོར་ཚོགས་འཁོར་གཏང་རག་རྣམས་ཕུལ་ནས་ལྷོ་ཕྱོགས་དཔལ་གྱི་རིར་འཕགས་པ་ཀླུ་སྒྲུབ་དང་མཇལ་ལོ། །དེ་
ནས་འཕགས་པ་ལ་ཕྱག་ཕུལ་ཞབས་སྤྱི་བོར་བླངས་སྙུན་དྲིས་པས། འཕགས་པའི་ཞལ་ནས་བོད་ཀྱི་བན་ཆུང་གི་བསམ་པ་རྫོགས་སམ་གསུངས་པའི་ལན་དུ་འདི་སྐད་ཞུས་སོ། །
དཔལ་མགོན་གཅིག་པུ་ཀླུ་སྒྲུབ་དང་། །བི་བྱི་དགའ་འབྱེད་དབུ་མཛད་པའི། །བླ་མ་རྣམས་ལ་ཕྱག་འཚལ་ལོ། །བོད་ཀྱི་བན་ཆུང་བསོད་ནམས་ཆེ། །གསོ་དཔྱད་གདམ་པ་

༄༅། །ལ་སོགས་པའི། །ཆོས་ཟབ་དགུ་བཅུད་ཀྱི་ཡང་སྙིང་ཐོབ། །བན་ཆུང་བོད་ལ་འགྲོ་བ་ལ། །གནད་ཀྱི་གདམས་པ་སྐྱེས་མ་ཡོད། །བོད་ཡུལ་གསོ་དཔྱད་ཉི་མ་
ཤར༑ །གཏམ་སྙན་ནོར་ཐོབ་བདག་ལ་ཡོད། །འདི་ཡང་བླ་མ་འཕགས་པའི་དྲིན། །ཉམས་དགའ་བའི་གླུ་སྐད་ཙེར་རེ་རེ། །ཞུས་པས། འཕགས་པའི་ཞལ་ནས་ཁྱོད་ཀྱི་
ལམ་གྱི་བར་ཆད་ངས་སེལ། བོད་དུ་གསོ་དཔྱད་ཀྱི་བསྟན་པ་ཁྱེད་ཀྱིས་ཚུགས་ཤིག ཁྱོད་ལ་བུ་ལས་ལྷག་པའི་ཚ་བོ་ཞིག་འབྱུང་། དེས་བོད་ཡུལ་དུ་གསོ་དཔྱད་དར་རྒྱས་སུ་
བྱེད་པར་ངེས་གསུངས། དེ་ནས་འདྲེ་རྗེ་མཁས་པས་ཞུས་པ། བདག་ལ་དུས་རྒྱུན་དུ་ཐུགས་རྗེས་གཟིགས་ཤིག་ཞུས་ནས་ཕྱི་ཕྱག་ཕུལ་བས། འཕགས་པའི་ཞལ་ནས་འདི་
སྐད་གསུངས་སོ། །སྤྱིར་ཁྱོད་རང་དང་ང་ལ་འདུ་འབྲལ་མེད་ཀྱང་། བྱིན་རླབས་འཇུག་མི་འཇུག་ཁྱོད་རང་གི་དད་པ་ལ་རག ང་མྱ་ངན་ལས་འདས་ནས་ལོ་སྐོར་དུ་མ་སོང་

ཀྱང་༑ ཁྱོད་དང་ང་སྔོན་གྱི་ལས་འབྲེལ་ཡོད་པ་དང༌། ཁྱོད་རང་གི་དད་ཤུགས་ཀྱིས་མཚམས་སྦྱར་བས་ང་དང་རེ་ཞིག་འཕྲད་ནས་གདམས་ངག་ཟབ་དགུ་བསྟན་པ་ཡིན། ཁྱོད་
རང་གི་ཁ་ཞེ་མེད་པའི་གསོལ་བ་མ་བཅོས་པའི་སྙིང་རྗེ་ཀུན་ནས་བླངས་ནས་གསོལ་བ་བཏབ་ན་གང་འདོད་པའི་གནས་སུ་མཇལ་ལོ། །ངའི་ཐུགས་རྗེ་ལ་ཕྱོགས་རིགས་མེད། །
བྱིན་རླབས་ལ་འགྱང་རིང་ཐུང་མེད་གསུངས། དེ་ནས་འདྲེ་རྗེ་མཁས་པ་བོད་ལ་ཆས་བྱོན། འབྲུག་ལོ་རྒྱ་གར་ལ་ཕེབས་པ། སྤྲེལ་ལོ་ས་ག་ཟླ་བའི་ཚེས་གསུམ་ལ་བོད་དུ་
ཕེབས་སོ། །དེ་ནས་འདྲེ་རྗེ་མཁས་པ་རྒྱ་གར་བཛྲ་གྱི་རྒྱ་གར་འཁོར་བའི་སྙན་གྲགས་ཆེན་པོ་ཡོད་དོ། །དེ་ནས་དུས་ནམ་ཞིག་གི་ཚེ་འདྲེ་རྗེ་བཛྲ་བུ་སློབ་ཡོན་མཆོད་དཔག་ཏུ་
མེད་པའི་དབུས་ན་འཕགས་པའི་དུས་ཀྱི་མཆོད་པ་འབུལ་བའི་ཚོགས་གྲལ་དུ། མཁས་གྲུབ་ཁྱུང་པོ་རྡོ་རྗེས་འདི་སྐད་ཞུས་སོ། །ཕ་ཇོ་རྒྱ་གར་ལ་ལོ་དུ་མ་བཞུགས་བྱུང་བ། །

༄༅། །ལམ་བར་ལ་འོ་མི་བརྒྱལ་ཞིང་བླ་མ་གང་ལ་གདམས་པ་གང་ཐོབ་ཞུས་པས། འདྲེ་རྗེ་མཁས་པའི་ཞལ་ནས། རྒྱ་གར་དང་བོད་ཀྱི་བར་ལམ་ལ་བདེ་བར་སླེབ། །
གདམས་པ་ཚོལ་བ་ལ་དཀའ་ལས་ཆེན་པོ་བྱུང་ཚུལ་དང་། བླ་མ་ལ་ཆོས་ཐོབ་ཚུལ་སོགས་སྔར་གྱི་ལོ་རྒྱུས་ཞིབ་པར་གསུངས་པའི་མཐར་འདི་སྐད་གསུངས་སོ། །ཀླུ་སྒྲུབ་བི་བྱི་
དབུ་མཛད་པའི། །བླ་མ་རྣམས་ལ་ཕྱག་འཚལ་ལོ། །ལྷ་བུ་དམ་པ་ཏོག་དཀར་གྱིས། བརྒྱུད་འཛིན་འདྲེ་རྗེ་བཛྲ་ངས། །སྔོན་བསགས་བསོད་ནམས་ལས་འཕྲོ་འཛོམ། །རྒྱ་
གར་འཕགས་པའི་ཡུལ་ལ་ཕྱིན། །ལམ་ལ་བར་ཆད་འཇིགས་པ་མེད། །ལྷོ་ཕྱོགས་རི་བོ་དཔལ་རིར་སླེབ། །སངས་རྒྱས་གཉིས་པ་ཀླུ་སྒྲུབ་མཇལ། །གསེར་སྲང་སྟོང་གི་ཕྱག་
རྟེན་ཕུལ། །མགོ་ཐིག་རིན་ཅེན་གནད་འགྲེལ་དང༌། །རྩ་ཐིག་གསེར་གྱི་ཐིག་ལེ་དང༌། །ཡན་ལག་གནད་ཀྱི་མཛུབ་བཙུགས་དང༌། །ཤ་ཐིག་རིན་ཅེན་ཞགས་པ་དང༌། །

གསང་ཐིག་སྐར་ཁུངས་ཕྱེ་འདྲ་དང་། །གནད་འགྲེལ་གཅིག་ཤེས་ཀུན་གྲོལ་ཞུས། །ཀླུ་སྒྲུབ་མགོན་པོའི་གསུང་ན་རེ། །གདམས་པ་འདི་རུ་མི་སྟེར་གསུངས། །བྲག་དམར་སྐྱེ་
ཚལ་ཤོག་ཅིག་གསུངས། །ལམ་དུ་གཅན་གཟན་འཇིགས་པས་གཙེས། །རིན་ཅེན་སྲོག་དང་དོ་བྲལ་བྱུང་། །གཞན་ཡང་འདི་ཕྱི་དྲན་པ་ཡི། །སྡུག་བསྔལ་བརྒྱ་ཕྲག་དུ་མ་
མྱོང་༑ །དེ་ནས་འཕགས་པས་རྗེས་སུ་བཟུང་། །གསེར་སྲང་སྟོང་གི་མཎྜལ་ཕུལ། །གདམས་པ་གནད་ཀྱི་དཀོར་མཛོད་གནང་། །དེ་ནས་ཚོང་འདུས་རྒྱུ་གཅིག་གསུངས། །
སྨན་པ་བི་བྱི་དགའ་བྱེད་མཇལ། །གནད་ལྡན་གདམས་པའི་བང་མཛོད་རྣམས། །ལུང་བསྟན་ལྷོ་ཕྱོགས་ནགས་གསེབ་སོང་། །བདུད་རྩི་ལྷ་མོ་མཆེད་བརྒྱད་ལས། །སྨན་
འཕྲེང་སྨན་སྒྲུབ་ལ་སོགས་པའི། །གདམ་པ་གནད་ལྡན་ཞུས་ཤིག་གསུངས། །བདག་གིས་ལྷ་མོའི་དྲུང་དུ་ཕྱིན། །མན་ངག་དཀོར་མཛོད་ལེགས་ཞུས་ཀྱང༌། །ལྷོ་མོའི་ཞལ་

༄༅། །ནས་འདི་སྐད་གསུངས། །ཡོན་མེད་མན་ངག་མི་སྟེར་གསུངས། །ལུས་ངག་ཡིད་གསུམ་འབུལ་ཞུས་ཀྱང༌། །ལྷ་མོས་མ་གནང་གར་སོང་མེད། །བཙལ་ཀྱང་མ་རྙེད་
སྐྱིད་པ་སྐྱུར། །དེ་ནས་དབང་ཡོན་ཚོལ་དུ་ཕྱིན། །ཚོང་དཔོན་ཟླ་བ་ཕུན་ཚོགས་དེ། །སྲོག་ལས་སྐྱབས་པའི་དྲིན་ལན་དུ། །བུ་མོ་པདྨ་ཁྲོམ་མཛེས་དང་། །གསེར་སྲང་ལྔ་
སྟོང་བྱ་དགའ་བྱིན། །སླར་ཡང་ལྷོ་ཕྱོགས་ནགས་གསེབ་ཕྱིན། །ལྷ་མོ་འཁོར་བཅས་ལེགས་བཙལ་ནས། །གསེར་སྲང་ལྔ་སྟོང་ཡོན་དུ་ཕུལ། །པུས་བཙུགས་ཐལ་སྦྱར་
གདམས་ངག་ཞུས། །ལྷ་མོས་གདམས་པ་ཚད་ལྡན་གནང་། །མི་ཁོ་བོའི་བསམ་པ་དེ་རུ་འགྲུབ། །དེ་ནས་ལྷོ་ཕྱོགས་དཔལ་རིར་སླེབ། །འཕགས་པའི་དྲུང་དུ་གདམས་པ་
ཞུས༑ །སླར་ཡང་མན་ངག་དཀོར་མཛོད་ཕྱེས། །དེ་ནས་གངས་ཅན་བོད་ལ་ཡོང༌། །བར་ཆད་མེད་པར་བོད་དུ་སླེབ། །བུ་སློབ་ཡོན་བདག་འཕྲད་པ་འདི། །དགའ་འོ་སྐྱིད་

དོ་དགྱེས་པར་མཛོད། །གསུངས་པས། མཁས་གྲུབ་ཁྱུང་པོ་རྡོ་རྗེ་ལ་སོགས་ཀུན་ངོ་མཚར་ཞིང་། སྨན་བླ་དངོས་དང་མཇལ་བའི་འདུ་ཤེས་སྐྱེས་སོ། །དེ་ནས་བུ་ལས་ཚ་བོ་
དགའ་བ་སྐྱེ་གསུང་པ། གཡུ་ཐོག་པའི་བརྒྱུད་པའི་ནང་ནས་རྙིང་མའི་གདུང་བརྒྱུད་དྲི་མ་མེད་པ་ལྔའི་མི་རབས་གསུམ་པར་གྱུར་པ་གཡུ་ཐོག་ཡོན་ཏན་མགོན་པོ་འབྱུང་གསུང་
བར་གདའ་གསུངས་སོ། །དེ་ནས་སྨན་པ་ཤྲི་སིདྷས་ཞུས་པ། མེས་པོ་འདྲེ་རྗེ་རྒྱ་གར་བཛྲ་གྱིས་རྒྱ་གར་ལ་ཐེངས་གཅིག་བྱོན་པ་ངོ་མཚར་ཤིན་ཏུ་ཆེ་བར་གདའ། མཁས་པ་
ཆེན་པོ་བདག་ཅག་འགྲོ་བ་རྣམས་ཀྱི་སྐྱབས་གཅིག་པོ་ཁྱེད་རང་གཡུ་ཐོག་ཡོན་ཏན་མགོན་པོས་རྒྱ་གར་ལ་ལན་གསུམ་བྱོན་པའི་ལོ་རྒྱུས་ཞིབ་པར་ཞུས་པའི་ལན་དུ། གཡུ་ཐོག་
ཆེན་པོས་འདི་སྐད་གསུངས་སོ། །ངས་རྒྱ་གར་ལ་ལན་གསུམ་ཕྱིན་པའི་ལོ་རྒྱུས་གོང་དུ་བསྟན་ཚར་ནའང་། ཞིབ་རྒྱས་དགོས་ན་འདི་ལྟར་ཡིན། ངས་རྒྱ་གར་སྔ་མ་ལ་གསེར་

༄༅། །སྲང་བརྒྱ་ཁྱེར་ནས་རྒྱ་གར་རྡོ་རྗེ་གདན་ན་པཎ་ཆེན་ཙནྡྲ་དེ་ཝ་བཞུགས་པའི་དྲུང་དུ་ཕྱིན། །གསེར་སྲང་ཉི་ཤུ་རྩ་ལྔ་ཕུལ་ནས་རྒྱུད་བཞི་ཆ་ལག་ཁ་སྐོང་དང་བཅས་པ་
ཞུས་པས། པཎ་ཆེས་གྱི་ཞལ་ནས་འདི་སྐད་གསུངས། དཔལ་ལྡན་རྒྱུད་བཞི་ཁྱོད་དང་བོད་རྒྱལ་པོ་ཁྲི་སྲོང་ལྡེ་བཙན་ལ་གདམས་པ་ནི་ལོ་ཙཱ་བ་བཻ་རོ་ཙ་ནས་འཕྲོད་འདུག ད་
རྒྱུད་ཀྱི་ཆ་ལག་དགོས་ན་འདི་ལྟར་ཡིན་གསུངས་ནས་གནང་ངོ༌། །དེ་ནས་ཡང་མཁས་པ་ཆེན་པོ་གཡུ་ཐོག་མགོན་པོས་གསེར་སྲང་ཉི་ཤུ་རྩ་ལྔ་ཕུལ་ནས་རྒྱུད་བཞིའི་ཁ་སྐོང་ཞུས་
པས༑ རྒྱུད་ཀྱི་ཁ་སྐོང་མུ་ཏིག་ཕྲེང་བ། རྒྱུད་ཀྱི་དཀར་ཆག་གསལ་བའི་སྒྲོན་མེ་གནང་། དེ་ནས་དུས་ཉིན་གཅིག་ན་མཁས་པ་གཡུ་ཐོག་ཡོན་ཏན་མགོན་པོ་ངས་རྡོ་རྗེ་གདན་གྱི་
ཕྱི་སྐོར་ལ་ཕྱིན་པས། མཛེ་མོ་རྐང་ལག་ཞ་བ། མིག་འགྲིབས་ཤིང་ར་ལིང་སྐྱེས་པ། ཤ་སྤྲིན་ཤ་འཛེར་གྱིས་གང་བ། མགོ་བོ་སྲིན་ནད་ཀྱིས་བཏབ་པ། སྟོད་འཁྲུགས་

དང་༑ བད་ཀན། སྨད་གྲང་བས་ཁྱེར་བ། ཚིགས་རྣམས་ཆུ་སེར་གྱིས་ཁེངས་ཤིང༌། ལུས་སྤྱི་དམུ་ཆུས་བཟུང་བ། ཁ་ལྐུགས་ནས་སྨྲ་མི་ཤེས་པ་གཅིག་གཟིགས་པས། །
བཅོས་མ་མ་ཡིན་པའི་སྙིང་རྗེ་ལྷང་བ་ཞིག་སྐྱེས་ནས། བླ་མ་ལ་གསོལ་བ་རྩེ་གཅིག་ཏུ་བཏབ་པས། བུད་མེད་སྔོ་བསངས་མ་སྨྲ་ར་དང་སྨིན་མ་དམར་སེར་དུ་ཡོད་པ། དབུ་སྐྲ་
དཀར་པོར་ཡོད་པ་རྟིང་པར་སླེབ་པ་གཅིག་བྱུང་ནས། བོད་ཀྱི་བན་ཆུང་སྡུག་སྐད་ཅན་ཁྱོད་ལ་གང་བྱུང་གསུང་བྱུང་བས། མཁས་པ་ཆེན་པོས་འདི་ཡེ་ཤེས་ཀྱི་མཁའ་འགྲོ་མར་
འདུག་དགོངས་ནས་མཛེ་མོ་ནད་འདི་ལྟ་བུས་བཏབ་པར་སྙིང་རྗེ་བཅོས་མ་མ་ཡིན་པ་སྐྱེས་ནས་བླ་མ་ལ་གསོལ་བ་ཞིག་བཏབ་ལགས་ཞུས་པས། མཁའ་འགྲོ་མའི་ཞལ་ནས། །
ཚོགས་འཁོར་ཤོམས་ཤིག་གདམས་པ་སྟེར་རོ་གསུངས་བྱུང་པས། གཡུ་མགོན་གྱིས་ཡིད་སྤྲུལ་གྱི་རང་གི་ཐོད་པ་བླངས་ནས་མི་མགོའི་སྒྱེད་བུའི་སྟེང་དུ་བཀལ་བའི་ནང་དུ་རང་

༄༅། །ལུས་དུམ་བུར་གཏུབས་པ་ཤ་ལྔ་བདུད་རྩི་ལྔར་བྱིན་གྱིས་བརླབས་ནས་ཚོགས་འཁོར་བཤམས་པས། མཁའ་འགྲོ་མའི་ལྗགས་ཀྱི་སྦུ་གུས་གསོལ་ལོ། །དེ་ནས་མཁའ་
འགྲོ་མའི་ཞལ་ནས་མཛེ་མོ་འདིའི་ལུས་ཀྱི་ན་ཚ་མ་ཟད་སེམས་ཀྱི་སྡུག་བསྔལ་སེལ་ཅིག་གསུངས་ནས་གདམས་པ་གསལ་བྱེད་ལྔ་བཅུ་པ་གནང་ནས་མཁའ་འགྲོ་མ་དེ་མི་སྣང་བར་
གྱུར་ཏོ།། ༈ དེ་ནས་མཁས་པ་ཆེན་པོས་རྒྱལ་པོའི་ཁབ་ཏུ་མཁས་པ་མེ་དབང་དྲུང་དུ་ཕྱིན་ནས། ཨ་ཙ་རའི་སྡེ་སྐོར་ཕྱི་ནང་གསང་གསུམ། རྒྱུད་འགྲེལ་སྟོང་དང་རྩ་གཅིག
དམར་འདེད་བརྒྱ་དང་བཅོ་བརྒྱད་རོ་བཀྲ་འཕྲུལ་གྱི་མེ་ལོང་། བྱང་ཁོག་གསང་དབྱེ་མཛུབ་བཙུགས། ཐུར་དཔྱད་གནད་ཀྱི་ལྡེ་མིག མངོན་ཤེས་གནད་ཀྱི་འཁྲུལ་འཁོར།
གསང་ཐིག་རིན་ཆེན་སྒྲོན་མེ། མན་ངག་ཕན་བྱེད་གནོད་བྱེད་བསམ་ལས་འདས་པ། ཕྲན་ཚེགས་གྱི་མན་ངག་རྩིས་ལས་འདས་པ་རྣམས་ཞུ་བའི་ཡོན་དུ་གསེར་སྲང་ཉི་ཤུ་རྩ་ལྔ་

ཕུལ་བས་གོང་གི་གདམས་པ་རྣམས་ཆ་ལག་ཚང་མ་གནང་ནས་བར་ཆད་མེད་པར་བོད་དུ་སླེབས་གསུངས་སོ།། ༈ དེ་ནས་སྨན་པ་ཤི་སིདྷས་ཞུས་པ། མཁས་པ་ཆེན་པོས་རྒྱ་
གར་ལ་བར་མ་བྱོན་ཚུལ་ཇི་ལྟར་ལགས་ཞུས་པས། མཁས་པ་གཡུ་ཐོག་མགོན་པོས་གསུངས་པ། ངེད་ཀྱིས་རྒྱ་གར་འཕགས་ཡུལ་དུ་ཕྱིན། བླ་མ་མི་ཏྲི་ཙནྡྲ་དེ་བ་དང༌། །
མཁས་པ་མེ་དབང་སྐུ་དྲིན་ལ་བརྟེན་གོང་དུ་བསྟན་པའི་མན་ངག་རྣམས་དང༌། ཁྱད་པར་ཆོས་ཟབ་དགུ་མཁའ་འགྲོའི་ཁ་རླངས་ཐོ་ལེ་བ་སྙན་བརྒྱུད་བསམ་གྱིས་མི་ཁྱབ་པ་མཁའ་
འགྲོ་མ་ལས་བཀའ་རྒྱ་བཀྲོལ་ནས་བུ་སློབ་དམ་ཚིག་ཅན་དང་ཡོན་བདག་དད་བརྩོན་ཤེས་རབ་དང་ལྡན་པ། ནད་པ་སྙིང་རུས་ཡོད་པ་རྣམས་ལ་སྦས་བར་བསྟན་ཅིང༌། ཁྱད་
པར་རྒྱུད་ཀྱི་ཆ་ལག་སྡེ་སྐོར་ཕྱི་ནང་གསང་གསུམ། གྲུབ་ཐོབ་གོང་མ་སྐྱེས་བུ་དམ་པའི་གསུང་ལྟར་ཁ་བསྐངས་ནས། ཕྱི་རབས་ཀྱི་གདུལ་བྱའི་དོན་དུ་ཡི་གེར་བཀོད། བོད་

༄༅། །གསེར། གསེར་སྲང་བཅོ་བརྒྱད་ལ་བཟོས་པའི་གསེར་ཀོང་རྣམས་ཕུལ་ནས་གསོལ་བ་དང་སྨོན་ལམ་བཏབ་པས། ཆོ་འཕྲུལ་ཁྲ་ཟླའི་ཚེས་བཅོ་ལྔའི་ནུབ་མོ་སྨན་པའི་
རྒྱལ་པོ་སྤྲུལ་སྐུའི་ཆ་བྱད་ཅན་གཅིག་གི་མདུན་ན་ལྷ་དང༌། དྲང་སྲོང་། ཕྱི་པ། ནང་པའི་འཁོར་དང༌། །གཡས་ན་སྨན་གྱི་ལྷ་མོ་བཅུ་དྲུག་ལ་ལྷ་མོ་དཔག་ཏུ་མེད་པས་བསྐོར་
བ༑ གཡོན་དུ་དྲང་སྲོང་སེར་སྐྱ་དང་། དམར་སྐྱ། སྔོ་སྐྱ་གསུམ་ལ་དྲང་སྲོང་དཔག་ཏུ་མེད་པས་བསྐོར་བ། གཡས་གཡོན་གཉིས་སུ་ཁྱེའུ་ཆུང་དཔག་ཏུ་མེད་པས་མཆོད་པ་
འབུལ་བ། སྟེང་དུ་སྟོན་པ་ཉི་ཟླ། ལོ་པཎ་སྐྱེས་མཆོག་གསུམ། མི་མཆོག་སྨན་པ་ལྔ་ལ་སོགས་དར་བྱེད་ཀུན་ཏུ་གྲགས་པའི་སྨན་པ་ལྔ་བཅུ་རྩ་བདུན་རྣམས་བཞུགས་པ།
ཐུགས་ཀ་ན་མི་གཡོ་བ། དེའི་ཐུགས་ཀ་ན་ཕྱག་རྡོར། དེའི་ཐུགས་ཀར་དཔལ་རྟ་མགྲིན། ཕྱག་དཔུང་གཡས་ཀྱི་སྟེང་ན་མི་འཁྲུགས་པ། དེའི་ཐུགས་ཀར་སྤྱན་རས་

གཟིགས༑ དེའི་ཐུགས་ཀར་གུ་རུ་པདྨ། ཕྱག་དཔུང་གཡོན་གྱི་སྟེང་ན་ཀུན་རིག་རྣམ་སྣང་། དེའི་ཐུགས་ཀར་སྒྲོལ་མ། དེའི་ཐུགས་ཀར་ཁྲོས་ནག དེའི་ཐུགས་ཀར་དབང་
སྡུད་དམར་མོ། དཔྲལ་བར་འཇམ་དཔལ་དཀར་པོ། དེའི་གཡས་སུ་དམར་སེར། གཡོན་དུ་འཇམ་དབྱངས་སྔོན་པོ། དེའི་ཐུགས་ཀར་དྲག་པོ། ལྟག་པར་ཤཱཀ་ཐུབ། དེའི་
ཐུགས་ཀར་སེང་གདོང་མ། སྤྱི་བོར་ཡབ་རྡོ་རྗེ་འཆང་དང། ཡུམ་རྡོ་རྗེ་ཕག་མོ་ལྷན་སྐྱེས་རོལ་པའི་སྟབས་སུ་བཞུགས་པ། དེའི་ཡབ་ཀྱི་ཐུགས་ཀར་མགོན་པོ་ཚེ་དཔག་ཏུ་མེད་
པ༑ དེའི་ཐུགས་ཀར་མཁའ་འགྲོ་གྲུབ་བའི་རྒྱལ་མོ། ཡུམ་གྱི་ཐུགས་ཀར་རི་ཁྲོད་མ་ལོ་མ་གྱོན་མ་རྣམས་བཞུགས་པ། སྤྱི་བོར་ཛཾ་བྷ་ལ་ནག་པོ། མགྲིན་པར་དམར་པོ། །
ཐུགས་ཀར་དཀར་པོ། ལྟེ་བར་སེར་པོ། གསང་གནས་སུ་ལྗང་གུ། དེ་རེ་རེའི་མདུན་དུ་རྣམ་སྲས་དཀར་ནག་སེར་དམར་ལྗང་གུ་ལྔ་ལ་རྟ་བདག་བརྒྱད་ཀྱིས་བསྐོར་བ། དེའི་

༄༅། །གཡས་སུ་ནོར་བདག་ཀླུ་རྒྱལ་ཆེན་པོ། གཡོན་དུ་ཝ་རུ་ཎ་ཆེན་པོ། གཞན་ཡང་དེ་རྣམས་ཀྱི་སྟེང་དུ་དྲིན་ཅན་རྩ་བའི་བླ་མ་རྣམས་ཐོ་བརྩེགས་སུ་བཞུགས་པ་ལ་བརྒྱུད་
པའི་བླ་མས་བསྐོར། གཡས་སུ་ཡི་དམ་ལྷ་ཚོགས། གཡོན་དུ་བྱང་སེམས་དང་ཉན་ཐོས་ཀྱི་དགེ་འདུན་དང་། མདུན་དུ་ཡུམ་ཆེན་མོ་ལ་ཕྱོགས་བཅུའི་སངས་རྒྱས་ཀྱིས་བསྐོར་
བ༑ རྒྱབ་ཏུ་གསུང་རབ་པོ་ཏི་བྲག་རི་བརྩེགས་པ་ལྟ་བུ། ཤར་དུ་རིན་ཆེན་འབྱུང་ལྡན། ལྷོར་མྱ་ངན་མེད་པའི་དཔལ། ནུབ་ཏུ་རིན་ཆེན་འོད་འཕྲོ། བྱང་དུ་རྒྱལ་བའི་དབང་
 པོ༑ བྱང་ཤར་དུ་ཏིང་ངེ་འཛིན་གྱི་དབང་པོ། ཤར་ལྷོར་པདྨ་དམ་པ། ལྷོ་ནུབ་ཏུ་ཉི་མའི་དབང་པོ། ནུབ་བྱང་དུ་གདུགས་དམ་པ། སྟེང་དུ་དགའ་བའི་དཔལ། འོག་ཏུ་
པདྨའི་དཔལ། དེ་རྣམས་ཀྱི་ཤར་དུ་ཡུལ་འཁོར་བསྲུང་། ལྷོར་འཕགས་སྐྱེས་པོ། ནུབ་ཏུ་སྤྱན་མི་བཟང་། བྱང་དུ་རྣམ་ཐོས་བུ། བླ་མ་སྨན་པའི་སྐུ་མདུན་ན་དཔལ་མགོན་

ཕྱག་དྲུག་པ་འཁོར་དང་བཅས་པས་བཀའ་ཉན་མཛད་པ། དེའི་ཕྱི་རིམ་ན་དཔལ་ལྡན་གུར་མགོན་ལྕམ་དྲལ་ལ་སོགས་པའི་བཀའ་སྲུང་དྲེགས་པ་ཅན་རྣམས་བཞུགས་པ། དེའི་
ཕྱི་རིམ་དུ་དཔའ་བོ་ཆིག་ཁྲི་ཉིས་སྟོང་། མཁའ་འགྲོ་བྱེ་བ་ས་ཡ། ཡུལ་ཆེན་ཉེར་བཞི་གནས་ཆེན་སུམ་ཅུ་རྩ་གཉིས། དུར་ཁྲོད་བརྒྱད། དེའི་ཕྱི་རིམ་ན་ཚངས་པ་བརྒྱ་བྱིན། །
གནོད་སྦྱིན་གྱི་དེད་དཔོན་ཆེན་པོ་བཅུ་གཉིས་ལ་སོགས་པའི་ལྷའི་དགེ་བསྙེན་ཆེན་པོ་ཐུགས་དམ་ཅན་རྣམས་བཞུགས། དེའི་ཕྱི་རིམ་དུ་གནས་གསུམ་གྱི་མཁའ་འགྲོ། གཙུག་
ལག་ཁང་གི་སྲུང་མ། བསྟན་པ་ལ་རབ་ཏུ་དད་པའི་མཐུ་རྩལ་ཅན་གྱི་འབྱུང་པོ་དང་། དཀར་ཕྱོགས་ལ་དགའ་བའི་ལྷ་ཀླུ་དྲེགས་ཅན་རྣམས་བཞུགས་པ། དེའི་ཕྱི་རིམ་དུ་ཡེ་
ཤེས་ཀྱི་མཚོན་ཆ་དང༌། ཡེ་ཤེས་ཀྱི་མེས་སྐོར་བ། དེའི་འོག་ཐམས་ཅད་རྡོ་རྗེའི་ས་གཞི། སྟེང་ཐམས་ཅད་རྡོ་རྗེའི་བླ་རེ། ལོགས་ཐམས་ཅད་རྡོ་རྗེའི་ཡོལ་བ། མཐའ་ཐམས་

༄༅། །ཅད་རྡོ་རྗེའི་ལྕགས་རི་དང་རྡོ་རྗེའི་ར་བས་བསྐོར་བའི་དབུས་ན་བཞུགས་པ་གཟིགས་པས། གཡུ་ཐོག་ཆེན་པོས་འདི་སྐད་གསོལ་བ་བཏབ་བོ། །སྐྱབས་བསླུ་མེད་
མཆོག་གསུམ་འདུས་པའི་སྐུ། །འདི་འདྲའི་རབ་བརྗིད་འགྲོ་བའི་མགོན་པོ་ཡིན། །ཐུགས་རྗེ་མྱུར་མཛད་སྐུ་བཞིའི་དབང་ཕྱུག་ཁྱོད། །བདག་གི་དཔལ་དུ་གྱུར་པ་ཨེ་མ་ཧོ། །
མཚན་དཔེས་རབ་བརྗིད་ལྷ་ཡི་རང་བཞིན་ལ། །གསུང་དབྱངས་འགག་མེད་ཚངས་པའི་ང་རོ་སྒྲོག །ཇི་ལྟ་ཇི་སྙེད་མཁྱེན་པའི་ཐུགས་མངའ་བ། །བདག་གི་དཔལ་དུ་གྱུར་པ་
ཨེ་མ་ཧོ། །ཕྱོགས་དང་ཕྱོགས་མཚམས་དཔའ་བོ་དཔའ་མོའི་ཚོགས། །དེ་ཡི་ཕྱི་རིམ་ཡེ་ཤེས་མེ་ཡིས་བསྐོར། །སྣང་ལ་རང་བཞིན་མེད་པ་འཇའ་ཚོན་བཞིན། །བདག་གི་
དཔལ་དུ་གྱུར་པ་ཨེ་མ་ཧོ། །ཁྲོ་བོའི་གད་རྒྱངས་བསྒྲགས་པས་བགེགས་རྣམས་སྐྲག །དཔའ་བོས་ཤུགས་གླུ་གྱུར་བས་ནད་གདོན་ཞི། །དཔའ་མོས་བྲོ་རྡུང་འཁྲབ་པས་བར་

ཆད་སེལ། །བདག་གི་དཔལ་དུ་གྱུར་པ་ཨེ་མ་ཧོ། །ཁྱེད་ཀྱི་ཐུགས་རྗེས་བདག་དང་མཁའ་མཉམ་རྣམས། །འཁོར་བའི་གནས་ནས་མྱུར་དུ་དྲང་དུ་གསོལ། །མཐོ་རིས་ཐར་
པའི་བདེ་ལ་དྲང་དུ་གསོལ། །དག་པ་མཁའ་སྤྱོད་ཞིང་དུ་དྲང་དུ་གསོལ། །ལྟ་ན་སྡུག་གི་ཞིང་དུ་དྲང་དུ་གསོལ། །ཞུས་པས། བུད་མེད་རུས་རྒྱན་ཅན་ཞིག་ན་རེ། སངས་
རྒྱས་ཀུན་གྱི་འཕྲིན་ལས་གཅིག་ཏུ་བསྡུས། །རྒྱལ་བ་ཀུན་གྱི་ཐུགས་རྗེ་གཅིག་ཏུ་སྨིན། །དཀོན་ཅོག་གསུམ་གྱི་བྱིན་རླབས་གཅིག་ལ་ཞུགས། །གཡུ་ཐོག་པ་ཞེས་གྲགས་པའི་
ཡོན་ཏན་མགོན། །ཁྱོད་ནི་སྔོན་བསགས་ལས་འཕྲོ་འཛོམ་པའི་མཐུས། །བླ་མ་སྨན་པའི་རྒྱལ་པོའི་གསང་སྤྱོད་འདི། །མངོན་སུམ་མཐོང་བ་ནམ་མཁའི་པདྨོར་མཚུངས། །
འདི་འདྲའི་གསང་སྤྱོད་ལན་ཅིག་བསྒོམས་པ་ན། །རྒྱལ་བ་རྒྱལ་སྲས་གསུང་གི་པད་མཚོ་ལས། །བྱུང་བའི་པད་སྡོང་བཀའ་འགྱུར་བསྟན་འགྱུར་དག །ཚར་སྟོང་བཀླགས་དང་

༄༅། །ཕན་ཡོན་མཉམ་པར་གསུངས། །དེ་དོན་སོམ་ལ་འདི་ནི་གཅེས་པར་ཟུངས། །ཟེར་མི་སྣང་བར་སོང་། དེ་ནས་གཡུ་ཐོག་ཆེན་པོས་འཕགས་པའི་དྲུང་དུ་གསོལ་བ་
འདི་སྐད་བཏབ་བོ། །སྙིང་སྟོབས་མངའ་ལྡན་འཕགས་པ་ཝ་ཏི་བཟང་། །བྱམས་པའི་སྟོབས་མངའ་མགོན་པོ་དཔའ་བོ་ཆེ། །ཐུགས་རྗེའི་སྟོབས་མངའ་རྗེ་བཙུན་སྒྲོལ་མ་
དང༌༑ །མཁྱེན་བརྩེའི་སྟོབས་མངའ་སྨན་པའི་རྒྱལ་པོ་སོགས། །རྒྱལ་བ་སྲས་དང་བཅས་པ་དགོངས་སུ་གསོལ། །བདག་དང་མཁའ་མཉམ་སེམས་ཅན་མ་ལུས་པ། །གནས་
སྐབས་ཚེ་རིང་ནད་མེད་ཕུན་ཚོགས་ཤིང་། །མཐར་ཐུག་ས་ལམ་མ་ལུས་ཀུན་བགྲོད་ནས། །མགོན་པོ་ཁྱེད་ཀྱི་སྤྱན་སྔར་མཆིས་པར་མཛོད། །ཁྱོད་ཀྱི་རྣམ་ཐར་འཁྱོངས་པར་
བྱིན་གྱིས་རློབས། །སྔར་བསགས་སྒྲིབ་པ་མ་ལུས་དག་གྱུར་ཅིག །གསུངས་པས། འཕགས་པའི་ཐུགས་ཀ་ནས་འོད་ཟེར་དཀར་པོ་གཅིག་རྒྱངས་ངེར་འཐོན་ནས་གཡུ་ཐོག་

ཆེན་པོའི་ཐུགས་ཀར་ཐིམ་པའི་མོད་ལ། འཕགས་པས་གསུང་འདི་ལྟར་བྱོན་ཏེ། བླ་མ་སྨན་པའི་རྒྱལ་པོ་དང་། །སོ་སོ་མ་ཡིན་ཐ་མི་དད། །འགྲོ་བ་ཡོངས་ཀྱི་དཔལ་དུ་
ཤར༑ །ཡོན་ཏན་མགོན་པོ་རྒྱལ་གྱུར་ཅིག །ཁྱོད་ཉིད་ཡོན་ཏན་འདི་དང་ལྡན། །མཐོང་ཐོས་དྲན་རེག་ཡིད་ལ་བསམ། །བདེ་ཆེན་ཐར་པའི་གླིང་དུ་འཁྲིད། །འབྲེལ་ཚད་
དོན་ལྡན་གཡུ་ཐོག་པ། །ཤེས་བྱ་ཀུན་ལ་མཁྱེན་པ་རྒྱས། །ཁྱད་པར་གསོ་རིག་མེས་པོར་གྱུར། །འགྲོ་བ་ནད་པའི་མགོན་གཅིག་པུ། །བྱང་ཆུབ་སེམས་ལྡན་གཡུ་ཐོག་པ། །
ད་དུང་སེམས་ཅན་དོན་ཕྱིར་དུ། །སྟོང་ཉིད་དོན་ལ་ཟུང་འཇུག་ལྟོས། །ཐུབ་པའི་བསྟན་པ་སྤེལ་ཕྱིར་དུ། །འཆད་རྩོད་རྩོམ་ལ་མཁས་པར་མཛོད། །གསུངས་སོ། །དེ་ནས་
དཔོན་སློབ་རྣམས་ཀྱིས་བསྔོ་བ་དང་སྨོན་ལམ་གྱིས་རྒྱས་བཏབ་བོ། །དེ་ནས་མཁས་པ་ཆེན་པོ་དཔོན་སློབ་རྣམས་ཀྱིས་གྲུམ་པ་རྒྱང་དུ་ཕེབས་ནས་གསོལ་བ་བཏབ། དེའི་དུས་

༄༅། །བྲང་ཏི་པའི་བརྒྱུད་འཛིན་སྨན་པ་དོན་ཡོད་བཟང་པོ་པ་ན་རེ། ཁྱེད་གཡུ་ཐོག་པ་མཁས་ཤིང་མཁས་པ་གྲགས་པ་ཡིན་པས། །བཤད་རྒྱུད་དུ། དགུན་སྟོད་དགུན་སྨད་
དཔྱིད་དང་སོས་ཀ་དང༌། །དབྱར་སྟོན་དགུན་ཟླ་ར་སོགས་ཉིས་རིམ་བཞིན། །སྐད་ཅིག་ལ་སོགས་ཐང་གཅིག་ཡུད་ཙམ་ལ། །ཉིན་ཞག་ཟླ་བ་དུས་དང་ལོར་འགྱུར་ཏེ། །ཉི་
མ་བརྒྱད་གསུམ་དབྱར་དགུན་དབུས་སུ་ལྡོག །གསུམ་ནས་ལྷོ་དང་བྱང་དུ་འགྲོ་ཞེས་བྱ། །ནམ་དང་ཉི་མ་ཕྱེད་ན་མཉམ་པ་ཡིན། །དང་པོ་བཅུ་ནས་སྒྲ་སྒྲོགས་ཆད་པར་
འགྱུར༑ །ཞེས་པའི་དོན་གཅིག་གསུང་དུ་གསོལ་ཟེར་བས། གཡུ་ཐོག་ཆེན་པོས་འདི་སྐད་གསུངས་སོ། །ཁྱེད་ཀྱི་གཞུང་དེ་མ་དག་གདའ་གསུངས་པས། ཁོ་ན་རེ། བདག་
གི་གཞུང་གང་མ་དག །གཞུང་དག་པ་གང་འདྲ་ཡོད་ཟེར་བ་ལ། གཡུ་ཐོག་ཆེན་པོས་གསུངས་པ། ཉིན་ཞག་ཟླ་བ་དུས་དང་ལོར་འགྱུར་ཏེ། ཞེས་དང་། ཉི་མ་བརྒྱད་གསུམ་

དབྱར་དགུན་དུས་སུ་ལྡོག །ཅེས་དང་། ཕྱི་རྒྱུད་དུ། ཉི་མ་གར་ལྡོག་དབྱར་དགུན་འབྲིང་པོར་བརྩི། །ཞེས་པ་ནི། རྒྱ་བོད་རྩོད་པ་བྱུང་དུས་བོད་ཀྱི་མཁས་པ་རྣམས་ཀྱིས་ཟླ་
བ་ལོ་དང་དུས་ཚོད་འཕྱུག་པའི་ཕྱིར་དུ་བོད་ཀྱི་ཡིག་ཆ་འགའ་ཞིག་བཅོས་འདུག་པ་བཞིན་འདི་ལ་ཡང་བཅོས་བྱུང་བ་འདྲ་སྟེ། གཞུང་དག་པ་ནི། དུས་ཚོད་ཞིག་དང་ཟླ་བ་ལོར་
འགྱུར་ཏེ། །ཞེས་སོགས་འབྱུང་གསུང་བའི་བཤད་པ་རྒྱས་པར་མཛད་པས་དད་པ་བླ་ན་མེད་པ་སྐྱེས་ནས་འདི་སྐད་གསོལ་ལོ། །མཁས་བཙུན་བཟང་པོའི་མཆོག་གྱུར་གཡུ་ཐོག་
པ༑ །སྨན་པའི་དབུས་ན་བཻཌཱུཪྻ་ཉིད་དངོས། །འགྲོ་བའི་དགོས་འདོད་འབྱུང་བའི་རིན་པོ་ཆེ། །སངས་རྒྱས་དངོས་སུ་འདུག་པ་ངས་མི་ཤེས། །ཞེས་སོགས་ཀྱིས་བསྔགས་
བརྗོད་དང་བཅས་ཞབས་སྤྱི་བོར་བླངས་ཏེ་གསོལ་བ་དང་སྨོན་ལམ་བཏབ་བོ། །དེ་ནས་དཔོན་སློབ་རྣམས་ཀྱིས་ཀོང་པོ་སྨན་ལུང་དུ་ཕེབས་ཏེ། སྨན་ལུང་གི་མི་ཕོ་མོ་མང་པོ་

༄༅། །གཡུ་ཐོག་ཆེན་པོའི་དྲུང་དུ་བྱུང་ནས། གཡུ་ཐོག་ཆེན་པོ་ལགས། བདག་རྣམས་ནི་མཁས་པ་ཆེན་པོ་དྲན་དྲགས། དེ་རིང་མཇལ་བ་ཤི་བ་འཕྲད་པའམ། སྟོར་བ་རྙེད་
པ་ལྟ་བུ་ཞིག་བྱུང་ལགས་ཟེར་བའི་ནང་ནས་བུ་མོ་མཁའ་འགྲོའི་མཚན་དང་ལྡན་པ་གཅིག་ཉམས་འུར་ནས་འདི་སྐད་ཟེར་རོ། །དགའ་ལ་དགའ་ལ་བདེ་ལ་དགའ། །མཁས་
གྲུབ་ཆེན་པོ་མཇལ་བས་དགའ། །དཔའ་བོའི་ཤུགས་གླུ་ཀྱུ་རུ་རུ། །མཁའ་འགྲོའི་བྲོ་རྡུང་ཆེམས་སེ་ཆེམ། །ཧཱུྃ་གི་སྣང་གླུ་རྩེ ར་རེ་རེ། །ཕཊ་ཀྱི་བརྡ་སྐད་སངས་སེ་སང་། །བྷྱོ་
ཡི་སྒྲ་སྐད་དིར་རི་རི། །ཁྲོ་བོ་གད་བརྒྱངས་ཧ་ཧ་ཧ། །ཟེར་བས། གཡུ་ཐོག་ཆེན་པོའི་གཟིགས་སྣང་ལ། བུད་མེད་སྔོ་བསང་མ་མདའ་དར་ཐོགས་ཤིང་དབུ་རྒྱན་རུས་རྒྱན་
གྱིས་བརྒྱན་པ་གཅིག་གར་སྟབས་བྱེད་ཅིང་། གཡུ་ཐོག་པ། གཡུ་ཐོག་པ། སྨན་འཕྲེང་། སྨན་འཕྲེང་། གཡའ་བཟང་། གཡའ་བཟང་། སྒྲུབ་པ་གྱིས། སྒྲུབ་པ་གྱིས། །

གཟའ་བདུད་དམ་ལ་ཐོགས་དོན་ཆེན་འགྲུབ་བོ་ཟེར་མི་སྣང་བར་སོང་ངོ་། །དེ་ནས་གཡུ་ཐོག་ཆེན་པོས་སྨན་ལུང་གཡའ་བཟང་བྱ་བའི་རི་ལ་བདུད་རྩི་སྨན་གྱི་སྒྲུབ་པ་མཛད་པའི་
ཚེ༑ ཉིན་གཅིག་གཡུ་ཐོག་ཆེན་པོ་ཆུ་ལེན་དུ་བྱོན་པས་གཟིམས་མལ་ན་མི་མདོག་དུད་ཁ་མགོ་བོ་དགུ་བྱས་པ། སྐུ་སྨད་ལ་སྦྲུལ་གཞུག་འཁྱིལ་བ་གཅིག་འདུག་པས། གཡུ་
ཐོག་ཆེན་པོས་སྨན་བླའི་ལུས་དཀྱིལ་བསྒོམས་ནས་བྱོན་པས་འཇའ་ཡལ་བ་ལྟར་སོང་། དེ་ནས་གཡུ་ཐོག་ཆེན་པོའི་དགོངས་པ་ལ། མི་དེ་གཟའ་བདུད་ཀྱི་སྤྲུལ་པ་ཡིན་པར་༔
འདུག་དགོངས་ནས་གཏོར་མ་རེ་བྱིན་ནོ། །དེ་ནས་དུས་ནམ་ཞིག་གི་ཚེ་ནམ་མཁའ་དུད་འཚུབ་ཀྱི་ཁེངས་ཤིང་སྒྲ་མི་སྙན་པ་སྣ་ཚོགས་པ་བྱུང་བས། གཡུ་ཐོག་ཆེན་པོས་ནམ་
མཁའ་ལ་གཟིགས་པས། གཟུགས་ཀྱི་མདོག་དུད་ཁ་དབུ་དགུ་ལ་སོགས་པ་གཟུགས་དབྱིབས་སྔོན་མ་ལྟར་ཡོད་པ་ཞིག་གི་གླིང་བཞིའི་ཕྱེད་ཁེབས་པ་གཟིགས་པས། གཡུ་ཐོག་

༄༅། །ཆེན་པོའི་ཐུགས་ལ་ཨ་ཙ་མ་ལས་དང་སྨོན་ལམ་གྱི་དབང་གི་འདི་ལྟ་བུའི་གཟུགས་སུ་སྐྱེ་བ་དགོངས་ནས་སྙིང་རྗེ་ཚད་མེད་ཅིག་འཁྲུངས་སོ། །དེ་ནས་ཉིན་ཞིག་གཟའ་
བདུད་དངོས་སུ་བྱུང་ནས། གཟའ་ཁོ་རང་དང་སེམས་ཅན་ཡོངས་ལ་ཕན་པའི་ཐབས་གཟའ་བཅོས་པའི་གདམས་པ་ཁྱད་པར་དུ་འཕགས་པ་ཞིག་ཕུལ་ནས་འདི་སྐད་ཞུས་སོ། །
མཁས་པ་ཆེན་པོ་བདག་གིས་གདམས་པ་འདི་འབུལ་ལོ། །བདག་ལ་བརྡུང་གསོད་མི་བྱེད་པར་བདག་སྲུང་མར་བསྟེན་ཅིག གཏོར་མ་བྱིན་ཅིག་ཟེར་བ་ལྟར་གཡུ་ཐོག་ཆེན་
པོས་ཞལ་གྱིས་བཞེས་སོ། །དེ་མན་མཁས་པ་ཆེན་པོ་ལ་གཡའ་བཟང་པར་གྲགས་སོ། །དེ་ནས་གཡུ་ཐོག་ཆེན་པོ་ལྷ་ས་རུ་ཕེབས། ཇོ་བོ་རིན་པོ་ཆེ་ལ་ཞག་བདུན་གྱི་བར་ལ་
སྐོར་བ་འབུམ་ཐེར་གཅིག་མཛད། དེ་ནས་སྨོན་ལམ་འདེབས་ཀྱིན་བཞུགས་པས། བུད་མེད་རུས་པའི་རྒྱན་ཅན་ཞིག་དང་། རྣལ་འབྱོར་པ་རག་དུང་ཐོགས་པ་ཞིག་བྱུང་ནས། །

མཁས་པ་ཆེན་པོ་གཡུ་ཐོག་པ་ཁྱི་དུག་བཅོས་པའི་གདམས་པ་ཟབ་ཁྱད་ཐོན་པ་ཞིག་དགོས་ན་རགས་ལྐོག་ཕ་གི་ན་མཁའ་གྲོ་མ་གཅིག་བཞུགས་འདུག་གོ་ཟེར་མི་སྣང་བར་བྱས་
སོ༑ །དེ་ནས་གཡུ་ཐོག་ཆེན་པོ་མནལ་སད་པ་དང་། སྨན་བླ་རིག་འཛིན་རྣམས་ལ་གསོལ་བ་དྲག་པོ་ཞིག་བཏབ་ནས་མཁའ་འགྲོ་མ་འཚོལ་དུ་བྱོན་པས། རགས་ལྐོག་ཅིག་ན་
མོན་མོ་བཞིན་མི་སྡུག་པ། བསེ་དྲི་ཁ་བ། ཡན་ལག་ཞ་བ། ལུས་པོ་ཤུ་བས་གང་སྟེ་མིག་ཀྱང་ཞར་བ་ཞིག་འདུག་པ་ལ། གཡུ་ཐོག་ཆེན་པོས་བདག་ལ་གདམས་པ་ཞུ་བྱས་
པས༑ མོ་ན་རེ། གདམས་པ་གདམས་པ་ཟེར་མཚན་མ་བསྟན་བྱུང་བས། གཡུ་ཐོག་ཆེན་པོའི་ཐུགས་ལ་འདི་མིན་པ་ཞིག་འཚོལ་རྒྱུ་ཡོད་དམ་དགོངས་པའི་ཚེ། མཁའ་འགྲོ་
སྡེ་ལྔས་མགྲིན་གཅིག་ཏུ་སྡེབས་ནས་འདི་སྐད་ཟེར་རོ། །ཨེ་མ་མ་རིག་འགྲོ་བ་རྣམས། །འཁོར་བར་འཁྱམས་པའི་རྒྱུའི་གཙོ་བོ། །མ་རིག་ལོག་ལྟ་གཉིད་པོ་ཆེ། །རིན་ཆེན་

༄༅། །གཏེར་དང་འཕྲད་དུས་སུ། །ལག་སྟོང་ལོག་པའི་གཡུ་ཐོག་པ། །ཚེ་འདིར་སངས་རྒྱས་ཐོབ་ངེས་ལ། །མི་སླེབས་ཏི་སྐོར་སྙིང་རེ་རྗེ། །ད་རུང་གདམས་པ་ཐོབ་འདོད་།།
ན༑ །ལོག་ལྟ་མ་ཆེ་གདམས་པ་ཚོལ། །ཟེར་མི་སྣང་བ་སོང་ངོ༌། །གཡུ་ཐོག་ཆེན་པོ་མཁའ་འགྲོའི་དབྱངས་གསན་པའི་བར་ལ་མོན་མོ་དེ་གར་སོང་ཆ་མ་བྱུང་ངོ་། །དེ་ནས་
གཡུ་ཐོག་ཆེན་པོའི་ཐུགས་ལ། རྒྱུད་བརྟག་པ་གཉིས་པ་ལས། ཡིད་འོང་མི་འོང་རྣམ་རྟོག་ཕྱིར། །ཞེན་པ་ཙམ་ཡང་མི་བྱའོ། །ཞེས་པའི་དོན་མ་གོ་འདུག་ལོག་ལྟ་བྱས་པས་
ལེན༑ ད་མོན་མོ་རྒྱ་གར་ན་ཡོད་ནའང་གདམས་པ་ལེན་ཕྱིར་འཚོལ་དུ་འགྲོ་དགོས་དགོངས་ནས་བཙལ་བས་མ་རྙེད་པར་ཇོ་བོ་རིན་པོ་ཆེ་ལ་མཇལ་དུ་བྱོན་པས། མོན་མོ་ནི་ཇོ་
བོའི་དྲུང་ན་འདུག་པ་ལ། གཡུ་ཐོག་ཆེན་པོས་ད་གདམས་པ་ཞུ་གསུངས་པས་མོན་མོ་འོད་དུ་ཞུ་ནས་ཇོ་བོའི་ཐུགས་ཀར་ཐིམ་སོང་བས། གཡུ་ཐོག་ཆེན་པོའི་ཐུགས་ལ་ད་མོན་

མོ་དང་མ་མཇལ་ཚར། ཇོ་བོ་རིན་པོ་ཆེ་ལ་གསོལ་བ་རྩེ་གཅིག་ཏུ་འདེབས་དགོས་བསམ་གསོལ་བ་རྩེ་གཅིག་ཏུ་བཏབ་པས། ཇོ་བོ་རིན་པོ་ཆེ་ཞལ་འཛུམ་བག་དང་བཅས་འདི་
སྐད་གསུངས་སོ། །རང་སེམས་རང་ངོ་མ་ཤེས་པས། །མཁའ་འགྲོ་བཙལ་བས་ག་ལ་རྙེད། །ཅིར་སྣང་གདམས་པར་མ་ཤེས་པས། །གདམས་ངག་བཙལ་བས་ག་ལ་རྙེད། །
རྣམ་རྟོག་ཆོས་སྐུར་མ་ཤེས་པས། །མོན་མོ་བཙལ་བས་ག་ལ་རྙེད། །བདག་དང་གཞན་དུ་བཟུང་བ་ལས། །བྱིན་རླབས་འཇུག་པ་ག་ལ་སྲིད། །ཞེན་ལོག་དད་པ་མ་སྐྱེས་
པས༑ །གསོལ་བ་བཏབ་པས་ག་ལ་ཐེབས། །རང་འདོད་ཕྱོགས་ཆ་མ་སྤངས་པས། །གཞན་ཕན་འཕྲིན་ལས་ག་ལ་ཡོང༌། །དེ་དོན་གོ་ན་མཁས་པ་ཡིན། །མོན་མོ་ད་དུང་
བཙལ་བས་རྙེད། །གཡུ་ཐོག་ཡབ་སྲས་བརྒྱུད་འཛིན་གྱི། འགྲོ་དོན་དར་བར་བྱིན་གྱིས་རློབས། །གསུངས་སོ། །དེ་ནས་གཡུ་ཐོག་ཆེན་པོས་མོན་མོ་འཚོལ་དུ་བྱོན་པས་ཀོང་

༄༅། །པོར་ཕེབས། མི་ཕྲད་ཚད་ལ་མོན་མོ་འདི་འདྲ་ཞིག་མཐོང་ངམ་བྱས་པས། བུད་མེད་མཁའ་འགྲོའི་མཚན་དང་ལྡན་པ་ཞིག་ན་རེ། ཀོང་པོ་དོན་ཡོད་རྡོ་རྗེའི་བུ་མོ་དེ་
ཡིན་ན་ད་ལྟ་ཆུ་འཆུ་ཡིན་འདུག་ཟེར་བས། གཡུ་ཐོག་ཆེན་པོས་གསུངས་པ། ཡན་ལག་ཞ་མིག་ཞར་ནས་ཆུ་འཆུ་ཕེར་བ་མེད་བྱས་པས། མོ་ན་རེ། མོ་མཁའ་འགྲོ་མ་ཡིན་
པས་རེས་ཞ་མོ་དང་ཞར་པ། རེས་འཆོར་མོ་སྐྱེས་པའི་ཡིད་འཕྲོག་པ་ལག་ན་རིན་པོ་ཆེའི་ཞུད་ཞུད་པ། རྒྱབ་ན་རིན་པོ་ཆེའི་ཟོ་བ་ཁུར་བ། ལུས་ཐམས་ཅད་རིན་པོ་ཆེས་བརྒྱན་
པ་ཞིག་ཡོད་ཟེར་བས། གཡུ་ཐོག་ཆེན་པོས་ཆུ་ཁར་སྒུགས་པས། བུད་མེད་མཚར་ཞིང་ཡིད་དུ་འོང་བ་ཞིག་བྱུང་བས། དེའི་འཐུ་བ་ལ་འཇུས་ནས་གདམས་པ་དགོས་གསུངས་
པས༑ མོ་ན་རེ། ལྟོགས་ལ་མ་བྱེད། ཤ་ཚོས་དུས་མ་ཟོས་ན་འཁྱགས་དུས་མི་ཕེད། ང་ཐོང་། ང་བཟུང་ན་ཀོང་པོ་རྣམས་ཀྱིས་མིག་སེར་བྱས་ཁྱོད་གསོད་ཐག་ཆོད་གསུངས་

བྱུང་བས། ང་བསད་ནའང་བསད། གདམས་པ་མ་ཐོབ་པར་ཁྱོད་མི་གཏོང་གསུངས་པས། མོ་ན་རེ། ཁྱོད་གླེན་པ་ཨུ་ཚུགས་ཅན་ཞིག་འདུག །ངས་ཡབ་ལ་གནང་བ་ཞུས་
ཡོང་གི་ཟེར་བས། གཡུ་ཐོག་ཆེན་པོ་འང་དེའི་ཕྱིར་འབྲང་བྱོན་པས། ཡབ་ཀོང་པོ་དོན་ཡོད་ཀྱི་གཡུ་ཐོག་ཆེན་པོ་ངོ་ཤེས་ཏེ་ནང་དུ་གདན་དྲངས་བསྙེན་བཀུར་ཕུན་སུམ་ཚོགས་
པ་ཞུས་སོ། །དེ་ནས་ཀོང་པོ་ན་རེ། ངའི་བུ་མོ་འདི་ཀོང་པོ་གྱད་པ་དོ་མེད་བྱ་བ་ཞིག་ལ་བྱིན་ཡོད་པས། ལུས་མ་འབྲེལ་བ་གྱིས་མཛོད་ཟེར་བས། གཡུ་ཐོག་ཆེན་པོས་
གསུངས་པ། ང་དགེ་སློང་ཡིན་པས་ནག་ཆང་ལ་རོལ་མི་ཡོང་གསུངས་སོ། །དེ་ནས་བུ་མོ་དང་གཡུ་ཐོག་ཆེན་པོ་ལ་སྐབས་ཤིག་མ་ཉེས་པའི་སྒྲོ་སྐུར་ཆེན་པོ་བྱུང་བས། ཀོང་བོ་
གྱད་པས་ཚོར་ནས། གཡུ་ཐོག་ཆེན་པོ་སྒམ་དུ་བཅུག་ནས་ཆུ་ལ་སྐྱུར་བས་གཡུ་ཐོག་ཆེན་པོ་བྱེ་གླིང་ཞིག་ཏུ་ཆགས་སོ། །དེ་ནས་ཀོང་པོའི་ཉ་བ་ཅིག་ཉ་བཅོམ་པ་ལ་ཕྱིན་པ་དང་

༄༅། །སྒམ་ཕྲད་པས། སྒོམ་གྱི་ནང་ན་གཡུ་ཐོག་ཆེན་པོ་ཆུས་མ་གནོད་པར་ཟིལ་པ་ཁྲོམ་མེར་འདུག་པ་མི་ཁོས་མཐོང་བས་མི་དེ་ན་རེ། ཁྱོད་ཀྱིས་ཉེས་པ་ཅི་བྱས་ཟེར་བ་
ལ༑ གཡུ་ཐོག་ཆེན་པོས་སྔར་གྱི་ལོ་རྒྱུས་རྣམས་གསུངས་པས། ཁོ་ན་རེ། ཁྱོད་ཀྱིས་ཀོང་པོ་གྱད་པའི་ཆུང་མ་ལ་སྤྱད་འདུག་ཟེར་ས་དོང་བྲུས་ནས་སྦས། སྒམ་ཁོས་ཁུར་
རོ༑ །དེ་ནས་ཀོང་པོའི་ལུག་མང་པོ་དང་རྟ་ཕྱུགས་མང་པོ་ཆུ་ལ་བཏོན་པས། རྫི་བོ་མང་པོས་ས་སློགས་པས་གཡུ་ཐོག་ཆེན་པོ་ས་འོག་ནས་ཐོན་པས་རོ་ལངས་ཟེར་ཤིང་བཟང་
པོ་བསགས་ནས་མེ་ལ་བསྲེགས་པས་མེས་མ་ཚིག་པ་ཟིལ་པ་ཁྲོམ་མེ་འདུག་པས་འདྲེ་འདུག་ཟེར་བྲོས་སོང་། དེ་ནས་གཡུ་ཐོག་ཆེན་པོས་གདམས་པ་འཚོལ་དུ་བྱོན་པས་བུད་
མེད་དེ་དང་ཕྲད་པས། མོ་ན་རེ། གཡུ་ཐོག་ཆེན་པོ་འབྱུང་བ་བཞི་ལ་རང་དབང་ཐོབ་པ་གདའ་ཟེར། དེ་ནས་གཡུ་ཐོག་ཆེན་པོས་གདམས་པ་སློང་གསུངས་པས། མོ་ན་རེ།

ཁྱོད་རང་ཀོང་པོ་གྱད་པའི་སར་བྱོན་ཞིག་དོན་ཆེན་པོ་ཡོད་དོ་ཟེར་བ་ལྟར། གཡུ་ཐོག་ཆེན་པོས་ཀོང་པོ་གྱད་པའི་སྒོར་བྱོན་པས། ཀོང་པོ་ན་རེ། ཁྱོད་ངའི་དགྲ་ཡ་ཡིན་པ་
དགུར་ཚུགས་ཤིག་ཟེར་མདའ་རྒྱབ། གཡུ་ཐོག་ཆེན་པོའི་སྐུ་ལུས་དུམ་བུར་གཏུབས་པས། ཁོའི་བུད་མེད་ན་རེ། ཀོང་པོ་གྱད་པ། ད་གའི་བཙུན་པ་ནི་འོ་སྐོལ་གྱི་ཁང་པའི་
ནང་ན་འདུག་ཟེར་བས། ཁོས་ལྟ་བ་ལ་ཕྱིན་པས་གཡུ་ཐོག་པ་ཁྱིམ་ན་འདུག་པ་མཐོང་བས། ཁོས་པང་དུ་བླངས་ཏེ་སྤེའུ་དགུ་ཐོག་གི་སྟེང་ནས་གཡང་ལ་བསྐྱུར་བས། གཡུ་
ཐོག་ཆེན་པོ་བར་སྣང་དུ་རྡོ་རྗེ་སྐྱིལ་ཀྲུང་བཅས་ཏེ་འདི་སྐད་གསུངས་སོ། །དུས་གསུམས་སངས་རྒྱས་འགྲོ་བའི་མགོན། །སྤྲང་མོས་པའི་བུ་ལ་སྤྱན་གྱིས་གཟིགས། །སྡིག་ཅན་
ཀོང་པོ་གྱད་པ་ཁྱོད། །མ་རིག་སྒྲིབ་གཡོགས་འཐུག་པོས་བསྒྲིབས། །ཉེས་མེད་ཀྱི་གཡག་ལ་རྒྱང་ཁྲག་གཏར། །གཡུ་ཐོག་ཡོན་ཏན་མགོན་པོ་ང༌། །བསླབ་གསུམ་ཁྲིམས་

༄༅། །ཀྱིས་རབ་མཛེས་ཤིང་། །འདུལ་བ་འཛིན་པའི་སྐྱེས་བུ་ལ། །ནག་ཆང་གི་དྲི་མས་གོས་མ་མྱོང་། །ཁྱོད་ལོག་ལྟ་ཆེས་པས་ལས་ངན་བསགས། །ཉེས་མེད་འབྱུང་བ་
ཆུ་ལ་བསྐྱུར། །དེ་ནས་ས་དོང་འོག་ཏུ་སྦས། །དེ་ནས་ཚ་བ་མེ་ལ་བསྲེགས། །དེ་ནས་སྒྱུ་ལུས་དུམ་བུར་གཏུབས། །དེ་ནས་དགུ་ཐོག་གཡང་ལ་བསྐྱུར། །བསད་པས་མ་སོད་
གཡུ་ཐོག་པ། །གྲུབ་རྟགས་སྟོན་ན་འདི་ལྟར་སྟོན། །བཤགས་པ་འབུལ་ན་ད་ལྟ་ཕུལ། །གསུངས་པས། ཀོང་པོ་ན་རེ། རྗེ་མཁས་པའི་མཆོག་གྱུར་གཡུ་ཐོག་པ། །བརྒྱུད་
པ་མུ་ཏིག་འཕྲེང་བརྒྱུས་ལྟར། །གྲུབ་ཐོབ་རིམ་པར་འབྱོན་པ་ཡི། །ཕ་བརྒྱུད་འཛིན་སྲས་བཅས་རབ་ཏུ་མཆོག །ཁོ་བོ་ལོག་ལྟ་ཆགས་སེམས་ཀྱི། །ཀུན་ནས་བླངས་བའི་ལས་
སགས། །ཁྱེད་གྲུབ་ཐོབ་ཏུ་འདུག་པ་ངོ་མ་ཤེས། །སྡིག་སྒྲིབ་བསགས་པ་མཐོལ་ལོ་བཤགས། །འབྱུང་བ་ཆུ་ལ་སྦྱངས་དུས་སུ། །སྒོམ་ལ་ཆིབས་ནས་བྱེ་གླིང་བྱོན།

ས་འོག་དོང་དུ་བཅུག་དུས་སུ། །ས་ཡི་མ་འཚུབ་ས་སྟེང་ཐོན། །ཚ་བ་མེ་ལ་བསྲེགས་དུས་སུ། །མེ་ཡིས་མ་གནོད་ཆུ་ལྟར་བསིལ། །སྒྱུ་ལུས་དུམ་བུར་གཏུབས་དུས་སུ། །
སིལ་བུར་ཕྲལ་ཀྱང་ཁྱིམ་ནང་ཕེབས། །དགུ་ཐོག་རྩེ་ནས་བསྐྱུར་བའི་ཚེ། །བར་སྣང་ཁམས་སུ་སྐྱིལ་ཀྲུང་མཛད། །གྲུབ་རྟགས་ཟེར་ན་དེ་ལ་ཟེར། །ངོ་མཚར་ཆེ་ན་དེ་ཆེ་
མོད༑ །ཁྱེད་ཀྱི་ཡོན་ཏན་དེ་མཐོང་ཚེ། །བདག་གི་བ་སྤུ་གཏིང་ནས་གཡོས། །དད་པའི་མཆི་མ་ལྷུག་པར་ཤོར། །མཛོ་བརྒྱ་རྫི་དང་བཅས་ནས་འབུལ། །རྟ་བརྒྱ་སྒ་དང་
བཅས་ནས་འབུལ། །དར་ཡུག་བརྒྱ་དང་གོས་ཡུག་བརྒྱ། །རིན་ཆེན་གསེར་གཡུ་ཅི་ཡོད་འབུལ། །བཤགས་པ་བཞེས་པར་གསོལ་བ་འདེབས། །ཞུས་པས། གཡུ་ཐོག་ཆེན་
པོས་བཤགས་པ་བཞེས་སོ། །དེ་ནས་གཡུ་ཐོག་ཆེན་པོས་མཁའ་འགྲོ་མའི་དྲུང་དུ་བྱོན་ནས། ད་གདམས་པ་ཞུ་གསུངས་པས། མཁའ་འགྲོ་མའི་ཞལ་ནས། ང་ལ་ཁྱི་དུག་གི་

༄༅། །བཅོས་ཐབས་བྱིངས་ཆེ་བ་རྣོ་མྱུར་དང་ལྡན་པ། ཟབ་ཁྱད་ཐོན་པ་ཁྱིའི་སྐད་འདོན་པ་ལ་ཡང་བག་ཚ་མི་དགོས་པ་ཞིག་ཡོད་པས་སྣོད་ལྡན་གྱི་བུ་ཁྱོད་ལ་སྙན་བརྒྱུད་དུ་
སྟེར་བས་དགའ་བར་གྱིས་ཤིག་གསུངས་ནས། ཁྱི་དུག་གི་བཅོས་ཐབས་བྱེ་མ་རེག་གཅོད་དུ་གྲགས་པ་ཞིག་གནང་སྟེ། སླར་ཡང་མཁའ་འགྲོ་མ་དེས་འདི་སྐད་ཟེར་རོ། །དུས་
གསུམ་རྒྱལ་བའི་ཐུགས་ཀྱི་སྲས། །སྤྲུལ་པའི་སྐྱེས་མཆོག་མི་གཟུགས་ཅན། །གཡུ་ཐོག་པ་ཞེས་རབ་གྲགས་པ། །ཡོན་ཏན་མགོན་ལ་ང་ཉིད་དད། །ཕྱི་རབས་འགྲོ་བའི་དོན་
ཆེད་དུ། །གདམས་ངག་ཁྱི་དུག་ཀུན་སེལ་འདི། །ཚིག་བརྒྱུད་བུ་ལ་གདམས་པའོ། །མ་བརྗེད་ཙིཏྟའི་དཀྱིལ་དུ་སྦོས། །གསུངས་སོ། །དེ་ནས་མཁས་པའི་མཆོག་གྱུར་གཡུ་
ཐོག་ཆེན་པོས་ཆོས་འཁོར་ལྷ་སར་ཕེབས། མཚན་ལྡན་ཇོ་བོ་རིན་པོ་ཆེ་དང་རང་བྱོན་འཕགས་བའི་དྲུང་དུ་གོས་ཆེན་ཏ་ཧུན་ལས་གྲུབ་པའི་འཕན་འདོམ་བརྒྱད་ཡོད་པ་གཉིས་

ལ༑ གཡུ་ཕག་རྡོག་ཙམ་རེའི་མགོ་བྱས་པའི་གཡུ་གྲངས་བརྒྱ་དང་བརྒྱད་བརྒྱད། མུ་ཏིག་ཁལ་གཅིག་གི་བཀྲ་ཤིས་རྟགས་བརྒྱད་བཀོད་ནས་ཕུལ་བས། རང་བྱོན་འཕགས་
པའི་ཞལ་ནས་འདི་སྐད་གསུངས་སོ། །བླ་མ་སྨན་གྱི་བླ་དང་དབྱེར་མེད་པའི། །མཁས་ཤིང་མཁས་པར་རབ་གྲགས་པ། །གཡུ་ཐོག་པ་ཡི་བརྒྱུད་འཛིན་སྲས། །ཡོན་ཏན་
མགོན་པོ་མ་ཡེངས་ཉོན། །འདི་ནས་ཉི་མ་ནུབ་ཕྱོགས་ན། །ཕྱི་ལྟར་རི་བོ་བཀྲ་བཟང་ཞེས། །ནང་ལྟར་ལྷུན་གྲུབ་གཞལ་ཡས་ཁང་། །གསང་བ་པདྨ་འོད་ཞིང་དུ། །ཞག་
 བདུན་བར་དུ་སྒྲུབ་པ་གྱིས། །དོན་ཆེན་འགྲུབ་པར་ཐེ་ཚོམ་མེད། །གསུངས་བ་ལྟར་པདྨ་འོད་ཀྱི་གཞལ་ཡས་སུ་སྒྲུབ་པ་མཛད་པས། ཞག་བདུན་སོང་བའི་ཐོ་རེངས་བུད་མེད་
གཅེར་བུ་རུས་རྒྱན་ཅན། ཕྱག་གཡས་ན་སེང་ལྡེང་གི་ཌཱ་མ་རུ་འཁྲོལ་བ། གཡོན་ན་དངུལ་དཀར་གྱི་དྲིལ་བུ་བསྣམས་པ། འཁོར་མཁའ་འགྲོ་སྡེ་ལྔས་བསྐོར་བ་ཞིག་ན་རེ། །

༄༅། །གཡུ་ཐོག་ཆེན་པོ་ཁྱོད་མཁས་ཤིང་གྲུབ་པ་བརྙེས་པ་ཞིག་འདུག་སྟེ། ནད་ཀྱི་རྒྱབ་བརྟེན་དམིགས་པས་འགྲོལ་ཤེས་སམ་གསུངས་བྱུང་བས། གཡུ་ཐོག་ཆེན་པོས་
བདག་ལ་གདམས་པ་ཞིག་ཞུ་གསུངས་པས། འོ་ན་ཚོགས་འཁོར་ཤོམས་ཤིག་གསུངས་པས། གཡུ་ཐོག་ཆེན་པོས་རང་ལུས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་གཅིག་ཏུ་
ནང་ཁྲོལ་རྣམས་ཤ་ལྔ་བདུད་རྩི་ལྔར་བྱིན་གྱིས་བརླབས་ཏེ། མཁའ་འགྲོ་མ་འཁོར་བཅས་མཆོད་པས་མཉེས་པར་བྱས་ནས། ནད་དམིགས་སྤྱི་བྱེ་བྲག་གི་གདམས་པ་དུག་༴
༴གསུམ་འཆིང་བ་རང་གྲོལ་དུ་གྲགས་པའི་ཟབ་ཁྱད་ཅན་གནང་ངོ༌། །དེ་ནས་མཁས་པ་གཡུ་ཐོག་མགོན་པོ་དཔོན་སློབ་ཉིས་བརྒྱ་ཙམ་མངའ་རིས་སུ་ཕེབས། འགྲོ་བ་མང་པོ་ལ་
སྔགས་སྨན་དམིགས་པ་སོགས་ཐབས་རྟེན་འབྲེལ་དུ་མའི་སྒོ་ནས་ཕན་པ་དང་འགྲོ་དོན་བསམ་པའི་ཡུལ་ལས་འདས་པ་མཛད་པའི་ཚེ། མངའ་རིས་ཀྱི་སྨན་པ་མཐུ་ཆེན་རྒྱལ་པོ་

བྱ་བ་ཕྲག་དོག་སྐྱེས་ཏེ། ཁོའི་སློབ་མ་ངན་སྔགས་ཀྱི་བདག་པོ་བྱ་བ་རྩོད་པ་ལ་བཏང་བྱུང་བ་ན་རེ། ཁྱོད་གཡུ་ཐོག་པ་ལ་མཁས་བཙུན་བཟང་གསུམ་ཚང་ཞིང་མཐུ་སྟོབས་དང་
རྫུ་འཕྲུལ་དཔག་མེད་ཡོད་ཟེར་བས། ངས་དྲི་བ་འདི་ལ་ལན་གཅིག་ཐོབ་ཅིག་ཟེར་ནས་འདི་སྐད་དོ། །རོ་ནུས་ཞུ་རྗེས་ཀུན་ལྡན་པའི། །སྨན་མཆོག་དེ་འདྲ་བོད་ན་མེད། །ས་
སྟེང་དུག་རིགས་བསམ་མི་ཁྱབ། །ས་སྟེང་སྨན་དུ་འགྱུར་བ་ཅི། །རྒྱུག་རྩ་ཁོངས་སྟོང་ནང་ན་མར། །ཁྲག་ངན་རླུང་གིས་རྩ་སྤྲུགས་བདས། །དབུགས་དང་བསྡེབས་ནས་
འཕར་བ་ལ། །རྩ་ལ་བརྟག་པ་ཅི་ཡི་ཕྱིར། །ནད་དེ་གཉེན་པོས་འཇོམས་པ་ལ། །ནད་ལ་ཕན་ཞེས་ཐ་སྙད་འཁྲུལ། །འདི་འདྲའི་འགལ་བ་ལྟག་སྤྲོད་ལ། །གཡུ་ཐོག་པ་ཡི་
ལན་ཐོབ་ཅིག །ཟེར་བྱུང་བའི་ལན་དུ་གཡུ་ཐོག་ཆེན་པོས་འདི་སྐད་གསུངས་སོ། །བསླུ་མེད་སྨན་པའི་རྒྱལ་པོ་དང་། །གངས་ཅན་བོད་ཀྱི་སྨན་པར་གསོན། །འབྲེལ་མེད་

༄༅། །སྣང་མེད་དོགས་མེད་པའི། །དྲི་བ་འདི་འདྲ་གང་ནས་བྱུང་། །མཁས་པར་རློམ་པ་སུ་ཡི་ལུགས། །འདི་འདྲ་མཁས་པའི་བཞད་གད་གནས། །འོན་ཀྱང་ལན་ཅིག་མ་
བྱས་ན། །ཕ་རོལ་ཁྲོས་པས་རང་རྒྱུད་སྲེག །འོད་ཟེར་འཕྲོས་པས་གཞན་རྒྱུད་སྲེག །རོ་ནུས་ཞུ་རྗེས་ཀུན་ལྡན་པའི། །སྨན་མཆོག་བོད་ན་མེད་ཅེ་ན། །ཨ་རུ་ར་ཡང་མེད་
པར་འགྱུར། །ས་སྟེང་སྨན་མིན་གང་ཡང་མེད། །ནད་གཞི་རང་རང་གཉེན་པོའི་སྨན། །ལུས་དང་གྲིབ་མའི་ཚུལ་བཞིན་གནས། །ས་སྟེང་དུག་སྨན་སྟོབས་ཆེ་ཡང་། །འཁོལ་
བ་ཤེས་ན་སྨན་གྱི་མཆོག རྒྱུག་རྩ་ཁོངས་སྟོང་ཡངས་པའི་ནད། །དོན་སྣོད་བཅུ་གཉིས་རྩ་རྣམས་མཚོའི། །རྦ་རླབས་འཕྲེང་བ་ཇི་བཞིན་དུ། །མ་འདྲེས་སོ་སོར་རྒྱུ་བ་ཡོད། །
ངོ་བོ་རླུང་ཁྲག་བྱེད་ལས་ཡིན། །ཐ་སྙད་རྩ་ལ་བརྟག་ཅེས་བྱ། །རྩ་ལ་བརྟག་ཀྱང་རླུང་ལ་བརྟག །རླུང་ཁྲག་རྩ་གསུམ་ཟུང་འཇུག་ཡིན། །ནད་དེ་གཉེན་པོས་འཇོམས་པ་

ལ༑ །ནད་ལ་ཕན་ཞེས་ཐ་སྙད་དེ། །ནད་ལ་མི་ཕན་ནད་ལ་གནོད། །ནད་ཀྱིས་བཏབ་པ་དེ་ལ་ཕན། །བརྡ་སྦྱོར་མཁན་པོའི་རྟོག་སྤྱོད་ཡིན། །འོ་སྐོལ་སངས་རྒྱས་སྒྲུབས་པ་
ལ༑ །མཐུ་དང་ངན་སྔགས་དོན་རེ་ཆུང་། །ཤེས་ཀྱང་རང་གཞན་འཕུང་ལ་སྦྱོར། །དེ་བས་ཆོས་མེད་སྡོད་པ་དགའ། །མཁས་པ་ཡོན་ཏན་མགོན་པོ་ང༌། །བྱམས་དང་སྙིང་
རྗེས་གཞི་བཟུང་ནས། །འགྲོ་བའི་དོན་ལ་གཡེལ་མེད་སྒོམ། །གཡུ་ཐོག་པ་ཡི་ཁྱད་ཆོས་ཡིན། །གསུངས་པས། ཁོ་ན་རེ། གཡུ་ཐོག་པ་ལ་གཡུའི་ཐོག་ཡོད་ན་ད་ལྟ་སྟོན་
ཟེར་བས། གཡུ་ཐོག་པས་དགོས་པ་ཡོད་ན་འདི་ཡིན་གསུངས། སྣང་བ་ཐམས་ཅད་གཡུར་བསྟན་པས། ཁོ་ན་རེ། ཁྱོད་ལ་གཡུ་མང་པོ་འདུག་ཟེར་བས། གཡུ་ཐོག་ཆེན་
པོས་ང་ལ་གཡུ་རུ་མ་ཟད་ནོར་ངོམ་དུ་བཏུབ་པ་འདི་འདྲ་བ་གསུངས་ནས། འདི་སྐད་གསུངས་སོ། །བདག་གིས་ཚེ་རབས་ཀུན་ཏུ་བསྒྲུབས་པའི་ལྷ། །སྐུ་མདོག་མཐིང་ག་བེ་

༄༅། ཌཱུཪྻཡི་འོད། །ཞལ་གཅིག་ཕྱག་གཉིས་ཞབས་གཉིས་སྐྱིལ་ཀྲུང་བཞུགས། །ཕྱག་གཉིས་ཨ་རུ་སྨན་གྱི་ལྷུང་བཟེད་བསྣམས། དབུ་རྒྱན་སྙན་རྒྱན་དོ་ཤལ་འཕྲེང་བ་
དང༌༑ །ཕྱག་ཞབས་གདུ་བུ་རིན་ཅེན་རྒྱན་གྱིས་སྤྲས། །ཞལ་མཛུམ་ཤངས་མཐོ་སྤྱན་དང་སྤྱན་དཀྱུས་རིང་། །དབུ་སྐྲ་ལྕང་ལོ་མཐོན་མཐིན་གྱེན་དུ་འཁྱིལ། །གཟི་བརྗིད་
 མདངས་ལྡན་འོད་ཟེར་ཕྱོགས་བཅུར་འཕྲོ། །སྤྱི་གཙུག་སངས་རྒྱས་མི་བསྐྱོད་རྒྱལ་པོ་བཞུགས། །སྣང་ལ་རང་བཞིན་མེད་པ་ལོངས་སྤྱོད་རྫོགས། །ཁྱེད་ཉིད་སྐད་ཅིག་དྲན་
པས་འདོད་དོན་འགྲུབ། །མཚན་ཙམ་ཐོས་པས་ནད་གདོན་བར་ཆད་སེལ། གདུང་བས་གསོལ་བ་བཏབ་ན་བྱིན་རླབས་འཇུག །ཁྱེད་ལ་གསོལ་བ་བཏབ་ན་སྒྲིབ་ཚོགས་
འདག ༑གཅིག་ཆོག་རྒྱལ་པོ་བླ་མ་བཻཌཱུཪྻ།བདག་གིས་བྱང་ཆུབ་སྙིང་པོ་མ་ཐོབ་བར། །བགེགས་དང་ལོག་འདྲེན་བར་ཆད་ཞི་བ་དང་། །མཆོག་དང་ཐུན་མོང་དངོས་གྲུབ་

སྩལ་དུ་གསོལ། །སྐྱེ་རྒ་ན་འཆིའི་འཇིགས་ལས་བསྐྱབ་ཏུ་གསོལ། །འཁོར་བ་སྡུག་བསྔལ་མཚོ་ལས་བསྒྲལ་དུ་གསོལ། །ལས་ངན་སྡིག་སྒྲིབ་བསགས་པ་མཐོལ་ལོ་
བཤགས༑ །སྨན་པ་ངན་སྔགས་བདག་པོ་ང་ལ་གསོན། །འབྱོར་ལྡན་གཡུ་ཐོག་མགོན་པོ་ང༌། །ཡི་དམ་སྨན་པའི་རྒྱལ་པོས་ཕྱུག །ཆོས་སྐྱོང་ཕྱག་དྲུག་མགོན་པོས་ཕྱུག་
སྐྱབས་གནས་དཀོན་ཅོག་གསུམ་གྱིས་ཕྱུག །མཆེད་གྲོགས་མཁའ་འགྲོ་ནོར་ལྷས་ཕྱུག །བླ་མ་རང་སེམས་འགྱུར་མེད་ཕྱུག །དཀོར་ནོར་འཕགས་པའི་ནོར་བདུན་ཕྱུག །
ཡོན་བདག་ལྷ་འདྲེ་མི་གསུམ་ཕྱུག །ཁྱིམ་མཛེས་དབུས་གཙང་དྭགས་ཀོང་ཕྱུག །དམ་ཆོས་གསོ་དཔྱད་མན་ངག་ཕྱུག །ཕྱུག་པོའི་ནོར་ལ་འཛད་པ་མེད། །བུ་འབྱོར་ལྡན་
འདོད་ན་ང་ཕྱིར་འབྲང༌། །གསུངས་པས། ཁོ་དད་པ་ལྷག་པར་སྐྱེས་ནས། གཡུ་ཐོག་ཆེན་པོ་མཁས་པ་རྩོད་བྲལ་དུ་འདུག་པ་ལ་དེ་མ་ཤེས་བདག་གིས་ཀྱང་སྔར་ཡན་མནན་

༄༅། །གཏད་སེར་མཐུ་ཞིག་བྱེད་པ་ཁོ་ན་ལ་སོང་། ད་མན་ཁྱེད་ཀྱི་རྗེས་སུ་འབྲངས་ནས་ཆོས་བཞིན་བྱས་ནས་སེམས་ཅན་ལ་ཕན་གང་ཐོག་བྱེད་ཟེར། མཁས་པ་ཆེན་པའི་
ཕྱག་ཕྱི་ལ་བསྡད་པས། མཐུ་ཆེན་པོ་ཁྲོས་ནས་འདི་སྐད་ཟེར་རོ། །གཡུ་ཐོག་པ་ཟེར་བའི་ཟོག་པོ་ཁྱོད་སྡོད་ཚུགས་པར་གྱིས། ཞག་གསུམ་ནས་རྟགས་ཤིག་བསྟན་གྱི་ཟེར། །
ཁོ་ཉིན་མཚན་གཡེལ་མེད་དུ་མཐུ་སྒྲུབ་པ་སློབ་མ་ངན་སྔགས་བདག་པོས་ཚོར་བས། ཁོ་སྐྲག་ནས་གཡུ་ཐོག་ཆེས་པོའི་དྲུང་དུ་བྱུང་ནས་འདི་སྐད་ཟེར་རོ། །མཐུ་ཆེན་རྒྱལ་པོའི་
མཐུ་འདི་ཧཱུཾ་ཤི་ཕཊ་འགྱེལ་ཡིན་པས་འོ་རང་ཚོ་མཐུ་ཟློག་བྱ་འཚལ་ཟེར་བས། གཡུ་ཐོག་ཆེན་པོའི་ཞལ་ནས། སྣང་སྲིད་ཀྱིས་བསྡུས་པའི་ཆོས་ཐམས་ཅད་སྒྱུ་མ་རྨི་ལམ་ཡིན་
མོད༑ མཐུས་ང་ལ་གླགས་མི་རྙེད་དེ། ཁྱེད་བློ་དམན་པ་རྣམས་ལ་རྣམ་རྟོག་ཡོད་ན་མཐུ་ཟློག་འདི་ལྟར་བྱའོ་གསུངས་ནས། ཡེ་ཤེས་མཁའ་འགྲོ་སེང་གེ་གདོང་ཅན་མའི་ཟློག་

པ་སྲོད་ལ་བྱ། ནམ་གུང་ཤེར་སྙིང་གི་ཟློག་པ་བྱ། ཐོ་རེངས་འཇམ་དབྱངས་ནག་པོའི་ཟློག་པ་བྱ། སྔ་དྲོ་གཙུག་ཏོར་དཀར་མོའི་ཟློག་པ་བྱ། ཉིན་གུང་གཙུག་ཏོར་འབར་མའི་
ཟློག་པ་བྱ། དགོངས་མོ་གཙུག་ཏོར་ནག་མོའི་ཟློག་པ་བྱ། འདི་ལ་ཟློག་པ་ཐུན་དྲུག་མ་ཟེར་རོ་གསུངས་ནས་དཔོན་སློབ་རྣམས་ཀྱིས་དེ་བཞིན་མཛད་པས། མཐུ་ཆེན་གྱི་
མཐུས་གླགས་མ་རྙེད་པར་མཐུ་གཡུ་ཐོག་པ་ཆེ་བར་གྲགས། དེ་ནས་གཡུ་ཐོག་པས་མཐུ་ཆེན་གྱི་མཐུ་ག་རེ་ཞེས་གསུངས་ནས་གཡུ་ཐོག་པ་མི་སྣང་བར་གྱུར་ཏོ། །དེ་ནས་མཁས་
པ་གཡུ་ཐོག་མགོན་པོ་ལ་སྟོད་ལྷོ་བརྒྱུད་ནས་ཚོང་འདུས་སྡིངས་མར་ཕེབས་པས་ཚོང་འདུས་ནི་མ་དར་འདུག ཕུག་པ་གཅིག་ན་བྲམ་ཟེ་མ་གཅིག་སྒོམ་བྱེད་ཀྱིན་འདུག་པའི་རྩར་
བྱོན་པས། མོ་ན་རེ། བོད་ལྟོགས་ལ་ཁ། སྒོམ་གྱིས་སད་བྱས་ན་སྡིག་ཡོང་ཟེར་བས། གཡུ་ཐོག་ཆེན་པོས་འདི་སྐད་གསུངས་སོ། །གསོན་དང་ཡེ་ཤེས་མཁའ་འགྲོ་བྲམ་

༄༅། །ཟེའི་གཟུགས། །སྒོམ་རྒྱུན་ཆད་མེད་པ་སྒོམ་ཡིན་ཏེ། །ཐུན་མཚམས་སྒོམ་ཀྱང་སྒོམ་གྱི་མཆོག །སྒོམ་མེད་རྟོགས་ན་སྒོམ་མཐར་ཕྱིན། །སྒོམ་འདོད་སྒོམ་ལ་འཛིན་
པ་ཞུགས། །གསུངས་པས། བྲམ་ཟེ་མ་ན་རེ། གཞིའི་དོན་ལ་ངོ་བོ་དེ་ལས་འདའ་ས་མེད་པ་ཞིག་འདུག་ནའང༌། སྒོམ་འདོད་ཀྱི་བློ་གཅིག་མེད་ན་སྤྱོད་པ་ཐ་མལ་པར་ཤོར་
ནས་སྒོམ་དང་སྒོམ་མིན་མི་ཕྱེད་པས། འཛིན་མེད་སྒོམ་འདོད་ཀྱི་བློ་དེ་གསེར་ལ་བྱི་དོར་བྱེད་པ་དང་འདྲ་བ་ཡིན། སྣང་བ་སྒོམ་དུ་འཆར་བ་མངལ་ནས་སྐྱེས་ཙམ་ནས་རང་བབ་
ཏུ་མི་ཡོང་། དེ་ལ་རྩལ་སྦྱངས་དགོས་པ་ཡིན་གསུངས་སོ། །དེ་ནས་གཡུ་ཐོག་ཆེན་པོས་འདི་སྐད་གསུངས་སོ། །ཁྱེད་ཡེ་ཤེས་ཀྱི་མཁའ་འགྲོ་མར་འདུག་པས་ངེད་ལ་དངོས་
གྲུབ་ཅིག་གནང་གསུངས་པས། ཁྱེད་རང་ཚོགས་འཁོར་ཤོམས་ཤིག་ངེད་ཀྱི་ལུང་བསྟན་དངོས་གྲུབ་དང་བཅས་པ་ཞིག་སྟེར་རོ་གསུང་བྱུང་བས། གཡུ་ཐོག་ཆེན་པོས་རང་ལུས་

བདུད་རྩི་ཁ་དོག་ལྔ་ལྡན་དུ་བྱིན་གྱིས་བརླབས་པས། བྲམ་ཟེ་མ་ནི་རྗེ་བཙུན་ཁྲོས་མ་ནག་མོ་མཁའ་འགྲོ་སྡེ་ལྔས་བསྐོར་བ་ཅིག་ཏུ་སྤྲུལ་ནས་ཚོགས་ལ་རོལ། དེ་ནས་རྣམ་སྣང་
འབོ་ཟན་ཙམ་ཞིག་གནང་བྱུང་བས། གཡུ་ཐོག་ཆེན་པོས་བདུད་རྩི་ལྔ་ལྡན་དུ་བྱིན་གྱིས་བརླབས་ནས་གསོལ་བས་དྲི་རོ་ནུས་པ་ཡོན་ཏན་ཕུན་སུམ་ཚོགས་པ་ཞིག་བྱུང་ངོ༌། །
གཡུ་ཐོག་ཆེན་པོས་ད་ལུང་བསྟན་ཞུ་གསུངས་པས། བྲམ་ཟེ་མའི་ཞལ་ནས། འདི་ནས་ཉི་མ་བྱང་ཕྱོགས་ས་སྐྱའི་འཇམ་དབྱངས་ཕུག་པ་བྱ་བ་ན། རྗེ་བཙུན་འཇམ་དབྱངས་ཀྱི་
སྤྲུལ་པ་འཚོ་བྱེད་ཀྱི་མིང་ཅན་ཡོན་ཏན་དཔལ་བཟང་པོ་བྱ་བ་ཡོད། དེ་ལ་གདམས་པ་ཞུས་ཟེར་མི་སྣང་བར་སོང་ངོ༌། །དེ་ནས་གཡུ་ཐོག་ཆེན་པོ་ས་སྐྱ་བྱ་བ་རྩད་གཅོད་ཅིང་བྱོན་
པས་ཆུ་འདུས་སུ་ཕེབས། རྫི་བོ་གཅིག་དང་མཇལ་བས། ས་སྐྱའི་འཇམ་དབྱངས་ཕུག་པ་གང་ན་ཡོད་གསུངས་པས། ཁོ་ན་རེ། ང་ལ་ཆ་མེད་དེ་མི་གཞན་ལ་རྩད་གཅོད་

༄༅། །མཛོད་ཟེར་བས། གཡུ་ཐོག་ཆེན་པོས་བྲམ་ཟེ་མའི་གསུངས་ལྟར་བྱང་ཕྱོགས་ལ་འཚོལ་དུ་བྱོན་པས། ལ་འགོ་ཞིག་ཏུ་ཚོང་པ་མང་པོ་དང་མཇལ་བས་སྔར་ལྟར་དྲིས་
པས༑ གཞན་རྣམས་ནི་རྒྱུས་མེད་ཟེར། གཅིག་ན་རེ། སྦ་སྐྱ་ལུང་ཡིན་ནམ་ཟེར་བས། གཡུ་ཐོག་ཆེན་པོས་གསུངས་པ། སྦ་སྐྱ་ལུང་ན་འཇམ་དབྱངས་ཕུག་པ་ཟེར་བ་ཡོད་
དམ་གསུངས་པས། ཁོ་ན་རེ། ཕུག་པ་འདྲ་ཡོད་དེ། འཇམ་དབྱངས་ཕུག་པ་མི་ལ་དྲིས་ཤིག་ཟེར་རོ། །དེ་ནས་གཡུ་ཐོག་ཆེན་པོ་སྨོན་པ་ལུང་སྟོང་ཉུལ་བ་ལྟར་བཙལ་བས་མ་
རྙེད་པར་བླ་མ་སྨན་པའི་རྒྱལ་པོ་ལ་གསོལ་བ་རྩེ་གཅིག་ཏུ་བཏབ་པས། དེའི་མོད་ལ་བུད་མེད་དཀར་མོ་འོ་མ་དུང་གི་ཟོ་བ་གང་ཁྱེར་བ་ཞིག་བྱུང་ནས་འདི་སྐད་ཟེར་རོ། །ང་བླ་
མ་སྨན་པའི་རྒྱལ་པོས་ཁྱོད་ཀྱི་ལམ་སྣ་ལ་བཏང་བ་ཡིན། ཁྱོད་རང་འོ་མ་འདི་འཐུང་ཟེར་རོ། །དེ་ནས་གཡུ་ཐོག་ཆེན་པོས་བུད་མེད་དེའི་ཕྱི་བཞིན་འབྲངས་པས། བྲ་ཕོན་སྦོམ་

པ་རྣམས་ལ་གདུང་ཉན་པ། འབྲིང་ལ་རྒྱུག་ཉན་པ། ཐ་མ་ལ་མདུང་ཤིང་ཉན་པ་འདུག་པ་ལ། མོ་ན་རེ། འདི་ཀླུའི་རྒྱལ་པོའི་ཕོ་བྲང་ཡིན། འདིའི་ཕུ་ཡ་གི་ན་འཇམ་
དབྱངས་ཕུག་པ་ཡོད་དོ་ཟེར་ནས་མི་སྣང་བར་སོང་། །དེ་ནས་གཡུ་ཐོག་ཆེན་པོས་འཇམ་དབྱངས་ཕུག་པ་བཙལ་བས་ཕུག་པ་ཁ་ལྷོ་བསྟན་ཞིག་ན་དགེ་སློང་འདུལ་བ་འཛིན་པ་
འཚོ་བྱེད་ཀྱི་གཞུང་མཁྱེན་པ་ཡོན་ཏན་དཔལ་བཟང་པོ་བྱ་བ་བཞུགས་འདུག་པ་ལ་གསོལ་བ་འདི་ལྟར་བཏབ་བོ། །ལྷ་མཆོག་འཇམ་པའི་དབྱངས་ཀྱི་རྣམ་པར་སྤྲུལ། །དགེ་སློང་
འདུལ་བ་འཛིན་པ་སྨན་པའི་རྒྱལ། །བདག་དང་འགྲོ་བ་ནད་པའི་དོན་ཕྱིར་དུ། །གདམས་པ་ཟབ་མོའི་སྦྲང་ཆར་འབབ་ཏུ་གསོལ། །ཞེས་གསོལ་བ་བཏབ་པས། དགེ་སློང་
གི་ཞལ་ནས། བླ་མ་སྨན་གྱི་བླ་མའི་ཐུགས་ཀྱི་སྲས། །མཁས་པའི་མཆོག་གྱུར་གཡུ་ཐོག་ཡོན་ཏན་མགོན། །གདམས་པ་ཟབ་མོ་མཁའ་འགྲོའི་ཐུགས་བཅུད་ལ། །ཁྱེད་རང་

༄༅། །མཁས་ཤིང་བརྟན་པ་ཐོབ་ན་ཡང་། །འོན་ཀྱང་རྒྱལ་པོའི་མཛོད་ན་མེད་པའི་ནོར། །དབུལ་པོའི་ལག་ན་ཡོད་པ་གྲངས་མང་ཞིང་། །མཁས་རྣམས་ཐུགས་ལ་མ་
ལོངས་གདམས་པའི་མཛོད། །བླུན་པོས་ལོངས་པ་ཉིན་སྐར་སྲིད་པ་ཙམ། །ཁྱོད་ཀྱིས་མ་ལོངས་བདག་ལ་ཡོད་སྲིད་ན། །སྤྲོ་ཞིང་དགའ་བའི་ཚུལ་གྱིས་ཁྱོད་ལ་འབུལ། །དེ་
རིང་ཆོ་འཕྲུལ་ཁྲ་ཡི་ཟླ་བ་ཡི། །ཚེས་གཅིག་མགོ་བཟུང་ཚེས་པ་བཅོ་ལྔའི་བར། །སངས་རྒྱས་ཆོ་འཕྲུལ་བསྟན་པའི་དུས་ཆེན་ཡིན། །ཁྱད་པར་བླ་མ་སྨན་པའི་རྒྱལ་པོ་ཡིས། །
དཔལ་ལྡན་རྒྱུད་བཞི་གསུངས་པའི་དུས་ཆེན་ཡིན། །གནས་མཆོག་ཁྱད་འཕགས་ཀླུ་རྒྱལ་ཕོ་བྲང་དུ། །དེ་རིང་དབུ་བཟུང་ཚེས་པ་བཅོ་ལྔའི་བར། །རིགས་གསུམ་མགོན་དང་
རྗེ་བཙུན་སྒྲོལ་མ་དང་། །རྒྱ་གར་པཎ་ཆེན་མཁས་གྲུབ་དུ་མའི་ཚོགས། །བསྟན་པའི་གསལ་བྱེད་ཆོས་ཀྱི་བགྲོ་གླེང་མཛད། །ལྟད་མོ་ལྟ་ལ་འོ་སྐོལ་ད་ལྟ་འགྲོ། །གསུངས་

ནས་ཁོང་གཉིས་བྱོན་པས། བྲ་ཕོན་གྱི་དཀྱིལ་ན་རྒྱལ་བ་རིགས་གསུམ་མགོན་པོ། སྒྲོལ་མ། རྒྱ་གར་གྱི་པཎྜི་ཏ་དུ་མ་དང་བཅས་པ་བགྲོ་གླེང་མཛད་ཀྱིན་འདུག་པ་ལ། ཁོང་
གཉིས་ཀྱིས་གསོལ་བ་དང་སྨོན་ལམ་རྩེ་གཅིག་ཏུ་བཏབ་བོ། །དེ་ནས་དགེ་སློང་གི་ཞལ་ནས། འདིར་མ་འོངས་པ་ན་མཁོན་ཆེན་པོའི་གདུང་བརྒྱུད་ཀྱིས་དགོན་པ་བརྒྱབ་ནས་
བོད་ཀྱི་རྡོ་རྗེ་གདན་གཅིག་ཡོང་གསུངས་སོ། །དེ་ནས་གཡུ་ཐོག་ཆེན་པོས་ད་གདམས་པ་གནང་འཚལ་ཞུས་པས། དེ་ནས་དགེ་སློང་གིས་གསུངས་པ། ཚོགས་འཁོར་ཤོམས་
ཤིག་གདམས་པ་སྟེར་གསུངས་སོ། །དེ་ནས་གཡུ་ཐོག་ཆེན་པོས་ཕྱི་སྣོད་ཀྱི་འཇིག་རྟེན་རིན་པོ་ཆེའི་སྣོད་དུ་བྱིན་གྱིས་བརླབས། ནང་བཅུད་ཀྱི་སེམས་ཅན་བདུད་རྩིར་བྱིན་གྱིས་
བརླབས་ནས་ཞུས་པས། དགེ་སློང་གི་ཞལ་ནས། གཡུ་ཐོག་ཆེན་པོས་ཚོགས་འཁོར་བཟང་བྱུང་། གདམས་པ་ཐུགས་ཀྱི་ཉིང་ཁུ་སྟེར་གསུངས། འཇམ་དཔལ་གྱི་གསུངས་

ག ༄༅། །པའི་སྦྱོར་བའི་འཕྲེང་བ་ལ་སོགས་པའི་གདམས་ངག་བརྒྱ་རྩ་གཅིག་གནང་ངོ་། །དེ་ནས་གཡུ་ཐོག་ཆེན་པོ། ཁྱེའུ་སྐྱེད་ལྷས་བྱ་བའི་བྲག་ཕུག་མཇལ་དུ་བྱོན་པའི་ལམ་
དུ༑ སྨན་པ་དཀོན་ཅོག་རྒྱལ་མཚན་དང་མཇལ་བས་ཆིབས་པ་སྒ་འཁོར་ཚང་མ་གཅིག་དང་གསེར་སྲང་བཞི་ཕུལ་ནས་གདམས་པ་ཞུས་པས། གཡུ་ཐོག་ཆེན་པོས་གསུངས་པ།
ཁྱེད་རང་རྟ་འདི་དང་གསེར་འདི་རྗེ་བཙུན་འཇམ་དབྱངས་ཀྱི་རྣམ་སྤྲུལ་དེ་ལ་ཕུལ་ལ་གདམས་པ་ཞུས་ཤིག །ཁམས་གསུམ་ན་འགྲན་ཟླ་བྲལ་བ་ཞིག་འདུག་གསུངས་པས། ཁོ་
ན་རེ། ཁོང་འགྲན་ཟླ་དང་བྲལ་བ་ཡིན་ཀྱང་གདམས་པ་ཁྱེད་ལ་ཞུ། ཚེ་སྔོན་མའི་ལས་འབྲེལ་ཁྱེད་དང་ཡོད་པ་ཡིན་ཟེར་བས། གཡུ་ཐོག་ཆེན་པོས་གསུངས་པ། འོ་སྐོལ་
སྨན་པ་རྣམས་བྱང་ཆུབ་སེམས་དཔའི་ལེའུ་ནས་བཤད་པའི་སྨན་པའི་རྒྱུད་དྲུག་ལ་མཁས་དགོས་པ་ཡིན་ཟེར་བས། ལུང་ལས། སྨན་པའི་རྒྱུ་དྲུག་འཚོགས་པའི་སྐལ་ལྡན་ལ། །

དྲང་སྲོང་ཆེན་པོས་རྒྱུད་འདི་གཏད་པར་གྱིས། །ཞེས་པ་ལྟར། བློ་དང་ལྡན་པ་དེ་ལ་ཡང་། བློ་ཆེ་བ། བློ་རྣོ་བ། བློ་གཟེག་པ་གསུམ། བསམ་པ་དཀར་པོ་དེ་ལ་ཡང་ཀུན་
རྫོབ་བྱང་སེམས་དང་། དོན་དམ་བྱང་སེམས་གཉིས། དང་པོ་ལ་སྨོན་སེམས་དང༌། འཇུག་སེམས་གཉིས། གཉིས་པ་ལ། ལྷག་པའི་བསམ་པ་དང་། བྱམས་སྙིང་རྗེ། །
ངེས་འབྱུང་། བྱང་ཆུབ་ཀྱི་སེམས། དམ་ཚིག་ལ་དམ་ཚིག་དྲུག་དང་ལྡན་པ། རྣམ་པ་བཟོ་བ་ལ་གསུམ། ལུས་བཟོ་ངག་བཟོ་ཡིད་བཟོ་གསུམ་མོ། །བྱ་བ་ལ་བརྩོན་པ་ལ།
 བདག་དོན་དུ་བརྩོན་པ་དང་། གཞན་དོན་དུ་བརྩོན་པ་གཉིས། མི་ཆོས་མཁས་པ་ལ་གསུམ་སྟེ། དམ་པའི་ཆོས་ལུགས་ལ་མཁས་པ་དང༌། མི་ཆོས་ལ་མཁས་པ་གཉིས། །
གཉིས་ཀར་མཁས་པ་དང་གསུམ་ཡོད་དགོས་སོ། །ཁྱད་པར་ནད་པའི་ཕྱིར་དུ་བསམ་པ་རྣམ་དག་གི་གོམ་པ་གང་བརྒྱབ་པའམ། སྨན་ཐུན་གཅིག་གམ། ཡོ་བྱད་གང་བྱིན་པའི་

 ༄༅། །འབྲས་བུ་ནི་བསམ་གྱིས་མི་ཁྱབ་བརྗོད་ཀྱིས་མི་ལང་སྟེ། མདོ་ལས། ནད་པ་གང་གི་ཕྱིར་དུ་སྨན་ཐུན་གཅིག་གམ། ཡོ་བྱད་སྣ་གཅིག་བྱིན་པའམ། གོམ་པ་གང་
དོར་ན་ཚེ་འདིར་བསོད་ནམས་ཀྱི་ཚོགས་རྫོགས་ཏེ་ཕྱི་མ་ཡེ་ཤེས་ཀྱི་ཚོགས་རྫོགས་ནས། དེའི་ཕྱི་མ་ལ་བྱང་ཆུབ་ཆེན་པོ་འཐོབ་བོ་ཞེས་དང་། སྔོན་གྱི་ལོ་རྒྱུས་ལས། རྒྱ་གར་
དབུས་ཀྱི་རྒྱལ་པོ་ཙནྡྲ་ལ་བྱ་བས། ཚེ་འདིར་སྐྱབས་འགྲོའི་གདམས་པ་ཙམ་ཡང་མ་བླངས་པར་ནད་པའི་བྱ་བ་ཁོ་ན་བྱས་པས། ཚེ་དེ་ལ་ཐེག་ཆེན་དགྲ་བཅོམ་གྱི་གོ་འཕང་
མངོན་དུ་བྱས་སོ་ཞེས་པ་ལྟར། ནད་པའི་བྱ་བ་ཁོ་ན་དོན་དུ་གཉེར་ཅིག དེ་ལས་ཟབ་པའི་གདམས་པ་འཇིག་རྟེན་འདི་ན་མེད་གསུངས་པས། ཁོ་ན་རེ། །དེ་ལྟ་བུའི་དོན་ཀྱི་
གདམས་པར་འདུག་ལགས་ནའང་། སྙིགས་མའི་དུས་འདིར་རིམས་ནད་དང༌། གཟེར་ནད་དང་། དམུ་ཆུ། རྐང་འབམ། མཁྲིས་པ་དུག་ཐབས་ཀྱི་ནད་སོགས་དར་བས། །

དེ་རྣམས་བཅོས་པའི་གདམས་ངག་མཁའ་འགྲོའི་ཁ་རླངས་ཐོལ་ལེ་བ་ཞིག་ཞུ་ཟེར་བས། གཡུ་ཐོག་ཆེན་པོས་གསུངས་པ། སྙིགས་དུས་ནད་དེ་རྣམས་དར་ཞིང་། རྒྱུད་ལུང་
ནས་བཤད་པའི་ནད་མ་ཡིན་པ་མང་པོ་འབྱུང་བར་ངེས་པས། སྨན་པ་ལྷ་རྗེ་ཚོ་བྱ་ར་སྒྲིམ་མཛོད་ཅིག་གསུངས་པས། ཁོ་ན་རེ། ཁྱེད་ལྟ་བུ་མཁས་པ་ཆེན་པོ་རྩོད་བྲལ་ཡིན་
ཞིང་༑ གདམས་ངག་གི་སྡོང་པོ་མཁས་པ་ཀུན་གྱི་མེས་པོ་ཡིན་པས། ཁོ་ལ་འདི་མཁོ་བ་འདུག་དགོངས་པའི་གདམས་པ་ཟབ་མོ་ཞིག་ཐུགས་རྗེས་འཛིན་པར་ཞུ་ཟེར་བ་ལ།
གཡུ་ཐོག་ཆེན་པོས་གསུངས་པ། ང་ལ་པདྨ་འབྱུང་གནས་ཀྱི་ཐུགས་ཀྱི་ཉིང་ཁུ། མཁའ་འགྲོའི་ཁ་རླངས་ཐོ་ལེ་བའི་གདམས་པ་བདུད་རྩི་བུམ་པ་རྩ་བའི་རྒྱུད་གཞུང་མན་ངག་
དང་བཅས་པ་རྒྱས་པར་གནང་ཡོད་པ་ཁྱོད་ལ་སྟེར་བས། ད་ཁྱོད་དགའ་བར་གྱིས་ལ་མགོན་མེད་ནད་པའི་སྐྱབས་མགོན་མཛོད་གསུངས་ནས། གདམས་པའི་ཆེ་བརྗོད་འདི་

༄༅། །སྐད་གསུང་མགུར་དུ་སྩལ་ལོ། །སངས་རྒྱས་ཀུན་གྱི་སྲས་གཅིག་པོ། པདྨ་འབྱུང་གནས་རྒྱལ་གྱུར་ཅིག །གདམས་པ་གསེར་གྱི་ཞུན་ཐིག་འདི། །བསྟན་དང་འགྲོ་
བའི་དོན་ཕྱིར་དུ། །གཞན་ལ་བསྟན་པ་མཐོལ་ལོ་བཤགས། །དད་ལྡན་དཀོན་ཅོག་རྒྱལ་མཚན་འདི། །འགྲོ་ལ་ཕན་པའི་མཆོག་ཉིད་དུ། །འགྱུར་བར་རྒྱལ་བས་བྱིན་གྱིས་
རློབས༑ །གསུངས་སོ། །དེ་ནས་མཁས་པ་ཆེན་པོ་དཔོན་སློབ་རྣམས་ཀོང་པོར་བྱོན་པས། ཀོང་པོའི་སྨན་པ་ཁམས་གསུམ་ཟིལ་གནོན་གྱི་ཆིབས་པ་སྒ་འཁོར་ཚང་མ་གཅིག །
དར་ཡུག་བཅུ། གོས་ཡུག་ལྔ། ཇ་སིག་བཅུ། གསེར་སྲང་བཅོ་བརྒྱད་ཕུལ་ནས་འདི་སྐད་ཟེར་རོ། །བླ་མ་སྨན་རྒྱལ་རིགས་ལྔ་དང་། །གཡུ་ཐོག་ཡབ་སྲས་རྒྱལ་གྱུར་ཅིག །
བདག་རྒྱུད་དུལ་བར་བྱིན་གྱིས་རློབས། །འགྲོ་དོན་ནུས་པར་གསོལ་བ་འདེབས། །ཁྱེད་ཀྱི་ཡོན་ཏན་དྲན་ཙམ་ནས། །བདག་ལུས་བ་སྤུ་གཏིང་ནས་གཡོས། །ཁྱེད་ཀྱི་དྲུང་དུ་

འདུག་ཙ་ན། །བདག་ཡིད་འགྱུ་བ་གཏིང་ནས་ཡལ། །ཁྱེད་ཀྱི་གསུང་ཐོས་རྣ་བར་གྲགས། །ངག་ཉིད་གྲགས་སྟོང་སྒྱུ་མར་སྟོན། །འགྲན་གྱི་དོ་མེད་གཡུ་ཐོག་པ། །ད་དུང་བུ་
ལ་ཐུགས་རྗེས་གཟིགས། །གདམས་ངག་གི་བང་མཛོད་ཐང་མར་རྡོལ། །ཞུས་པས། གཡུ་ཐོག་ཆེན་པོས་འདི་སྐད་གསུངས་སོ། །ཕ་བླ་མ་བཻཌཱུཪྻ་ལ་འདུད། །མིང་དོན་
དང་ལྡན་པའི་འཚོ་བྱེད་པ། །ཁམས་གསུམ་ཟིལ་གནོན་ང་ལ་ཉོན། །རིགས་དྲུག་སེམས་ཅན་འདི་དག་ཀུན། །འཁོར་བར་འཁྱམས་པ་སྙིང་རེ་རྗེ། །བག་ཆགས་ལས་ངན་
ཟིལ་གྱིས་གནོན། །ཐར་པའི་ལམ་ལ་འགྲོ་རྣམས་སྒྲོལ། ནད་པ་མགོན་མེད་བརྩེ་བས་སྐྱོངས། །ཉེ་རིང་མེད་པའི་འགྲོ་དོན་མཛོད། །སེར་སྣ་སྤངས་པའི་སྨན་སྦྱིན་ཐོང་། །
ལེ་ལོ་མེད་པའི་ལྷ་ཆོས་གྱིས། །འདི་ཡི་བྱ་བ་རྒྱབ་ཏུ་སྐྱུར། །བློ་ཕུག་དམ་པའི་ཆོས་ལ་གཏོད། །ཤི་དམྱལ་བར་སོང་ཡང་འགྱོད་པ་མེད། །གསུངས་སོ། །དེ་ནས་མཁས་པ་

༄༅། །ཆེན་པོ་དཔོན་སློབ་རྣམས་རྒྱ་ནག་ཏུ་སླར་ཡང་ཕེབས་ནས་རྒྱ་ནག་རི་བོ་རྩེ་ལྔ་བསྐོར་དུ་བྱོན་པས་ན་བུན་དང་གངས་ཆར་གྱི་དཀྱིལ་ལ་མ་ཐར་བས། སློབ་མ་རིན་ཆེན་
གྲུབ་པ་ན་རེ། ད་རི་བོ་རྩེ་ལྔ་མ་འཁོར་ཚར། གསོལ་བ་འདི་ནས་བཏབ། ལོག་པ་དྲག་ཟེར་བས། གཡུ་ཐོག་ཆེན་པོས་གསུངས་པ། ང་ལས་ངན་ཅན་གྱི་ཡོན་ཏན་
མགོན༑ །བག་ཆགས་ངན་པའི་སྒྲིབ་གཡོགས་ཀྱི། །བར་གཅོད་གདོན་བགེགས་གང་བྱུང་ཡང་། །ཤ་འདི་སྐམ་མམ་ལུས་རུལ་ཀྱང་། །རི་བོ་རྩེ་ལྔ་བསྐོར་དུ་འགྲོ། །
གསུངས་ནས། མུན་ཚོད་ཀྱིས་འཛེགས་བྱོན་པས་སྨུག་པ་དང་གངས་ཆར་རྣམས་དྭངས་ནས་མཁས་པ་ཆེན་པོ་རི་བོ་རྩེ་ལྔའི་སྒོ་དྲུང་དུ་ཕེབས་སོ། །སློབ་མ་རྣམས་ནི་ལམ་མ་
ཕིགས་པར་ལོག་གོ། །དེ་ནས་གཡུ་ཐོག་ཆེན་པོས་ཕོ་བྲང་གི་སྒོ་བརྡུངས་པས། བུད་མེད་གཡུའི་ཐོད་བཅིངས་པ་ཅིག་བྱུང་ནས་འདི་སྐད་ཟེར་རོ། ཏཱ་རེ་ཏཱ་རེ་ཧཱུྃ་ཟེར་སེ་གོལ་

བརྡབ་བྱུང་བས། དེ་རྗེ་བཙུན་མ་སྒྲོལ་མར་གྱུར་ནས་མཇལ་སྣ་མཛད་པས། འཕགས་པའི་ཞལ་ནས། ཀྱེ་མ་སྙིང་སྟོབས་ཤེས་རབ་ཅན། །མཚན་ཐོས་ཙམ་གྱིས་བར་ཆད་
སེལ༑ །ཞལ་མཐོང་མོད་ལ་དད་པ་སྐྱེ། །གསུང་ཐོས་ཙམ་གྱིས་སྡུག་བསྔལ་སེལ། །མཚན་ནི་ཡོན་ཏན་མགོན་པོར་གྲགས། །དུག་གསུམ་ནད་སེལ་ཁྱོད་ལ་འདུད། །ཁྱོད་
ནི་འབྲེལ་ཚད་དོན་ལྡན་ཏེ། །ཚེ་འདིར་འགྲོ་བ་ནད་པ་སྐྱོང་། །ཕྱི་མ་སྐུ་ལུས་མ་བཞག་པར། །ཡིད་འོང་སྨན་གྱི་གྲོང་ཁྱེར་དུ། །དྲང་སྲོང་རིག་འཛིན་ཚོགས་དཔོན་ལ། །
འབྱོན་པར་ངེས་སོ་དགའ་བར་མཛོད། །གསུངས་ནས། སྦྱོར་བའི་འཕྲེང་བ་དང༌། བྱང་ཁོག་དོན་འགྲེམས་ལ་སོགས་པའི་མན་ངག་ཁྱད་པར་ཅན་མང་པོ་གནང་ངོ༌། །དེའི་
མོད་ལ་འཕགས་པས་ལྟ་སྟངས་ཤིག་མཛད་བྱུང་བས། མཁས་པ་ཆེན་པོ་དཔོན་སློབ་ཐམས་ཅད་སྐད་ཅིག་དེ་ཉིད་ལ་དབུས་སུ་ཕེབས་སོ། །དེ་ནས་སྐྱེས་མཆོག་ཡོན་ཏན་མགོན་

་༄༅། །པོ་དཔོན་སློབ་རྣམས་བྱ་ཡུལ་དུ་ཕེབས་པས། བུད་མེད་སྔགས་མོའི་ཆ་ལུགས་ཅན་ཞིག་བྱུང་ནས་མཛོ་དཀར་པོ་ཞིག་ལ་སློབ་རྩེ་གཉིས་བཀལ་ནས་གཡུ་ཐོག་ཆེན་པོའི་
དྲུང་དུ་བྱུང་ནས། བདག་བྱ་ཡུལ་གྱི་མདའ་མི་དམན་བཙུན་བྱ་བ་ལགས་ཏེ། ཕ་ལོ་ལྔ་ལོན་ནས་གཞན་དུ་གཤེགས། བདག་སྨན་པ་ཕའི་ལས་བྱས་ཏེ་གསོ་དཔྱད་ཀྱི་སྒོར་
ཞུགས་པ་ལགས་པས། མཁས་གྲུབ་ཁྱེད་ཀྱིས་དཔལ་ལྡན་རྒྱུད་བཞིའི་འགལ་སྤོང་ཞིག་ཞུ་ལགས་ཟེར་བས། གཡུ་ཐོག་ཆེན་པོའི་ཞལ་ནས། སྤྱིར་བུད་མེད་འདི་སྐྱེ་བ་དམན་
པས་སྨན་བསོད་ཆུང་བ་ཙམ་ཡོད་སྣང་། སྙིང་རྗེ་བརྩེ་གདུང་ཤེས་རབ་བརྩོན་འགྲུས་རྣམས་གང་ལས་ཆེ་བ་ཡོད་འདུག་པས་སྐྱེས་པ་མ་བསྟེན་ཅིག རྩ་རྒྱུད་ཀྱི་སྐབས་སུ་ཨ་རུ་ར་
ལ་རོ་དྲུག་ཏུ་གསུང་པ་དང༌། བཤད་རྒྱུད་དུ་ལན་ཚྭ་མ་གཏོགས་རོ་ལྔ་ལྡན་ཞེས་པའི་དོན་ནི། དངོས་ཤུགས་ཀྱི་ཁྱད་པར་ཡིན་ཏེ། བདུད་རྩི་སྙིང་པོ་ལས། རྩ་རྩེ་གཉིས་ལ་ཁ་

ཞིང་ཚ། །མངར་བ་དབུས་ལ་བསྐ་བ་རུས། །སྐྱུར་བ་ཕྱི་ཤུན་དག་ལས་འབྱུང་། །ལན་ཚྭ་དེ་དག་ཤུགས་ལས་འབྱུང༌། །ཞེས་པ་དང༌། ལན་ཚྭའི་རོ་དེ་གང་ལས་བྱུང་སྙམ་ན།
ས་ར་དབུ་ཐའི་རྒྱུད་ལས། མངར་ཁ་བསྐ་སྐྱུར་གང་རུང་དང༌། །རོ་ནི་ཚ་བ་བསྡེབས་པ་ལས། །ལན་ཚྭའི་རོ་ནི་འབྱུང་བར་འགྱུར། །ཞེས་གསུངས་སོ། །གསུངས་པས་མོ་
དད་པ་ལྷག་པར་སྐྱེས་སོ། །དེ་ནས་མོ་ན་རེ། མཐར་ཐུག་གི་ཉམས་ལེན་གང་ལ་བྱས་ན་ལེགས་ཟེར་བ་ལ། གཡུ་ཐོག་ཆེན་པོས་གསུངས་པ། སྨན་བླ་དྲང་སྲོང་ལྷ་མོ་འཚོ་༔
བྱེད་རིག་འཛིན་བརྒྱུད་པ་དང་བཅས་པ་བདུད་རྩི་སྨན་འཕྲེང་ལྟར་གསོལ་བ་ཐོབ། ནང་རེ་བཞིན་བདུད་རྩི་སྨན་སྒྲུབ་ཀྱི་དབང་རང་གིས་རང་ལ་བསྐུར་ལ་རང་གཞན་གྱི་རང་རྒྱུད་
མ་སྨིན་པ་སྦྱིན་པར་གྱིས། དབང་བསྐུར་ལུགས་རང་གཞན་གཉིས་ཆར་ལ་དངོས་སམ་ཡིད་གང་རུང་གིས་བསྐུར་བས་ཆོག དེ་དག་གི་སྔོན་འགྲོར་དམར་ཁྲིད་རལ་སྐོར་ལྔ་པའི་

༄༅། །སེམས་ངོ་སྤྲོད། ལེ་ལོ་དང་འདོད་སྲེད་ཆུང་བར་གྱིས། ཕན་སེམས་དང་གཏོང་ཕོད་ཆེ་བར་མཛོད་གསུངས་སོ། །དེ་ནས་མཁས་པ་ཆེན་པོ་གཡུ་ཐོག་པ་དཔོན་སློབ་
རྣམས་དྭགས་པོར་བྱོན་པས། སྨན་པ་ལྷུན་གྲུབ་རྡོ་རྗེ་བྱ་བས། ནད་ལ་སྨན་གྱིས་བཅོམ་པས་ནད་ལ་གནོད་པར་འགྱུར་བ་ལ་ནད་ལ་ཕན་ཟེར་བ་སྒྲ་ལོག་གོ་ཟེར་བ་ལ། །
མཁས་པ་ཆེན་པོས་འདི་སྐད་གསུངས་སོ། །བླ་མ་སངས་རྒྱས་རྗེ་ལ་འདུད། །དད་བརྩོན་ཤེས་རབ་སྙིང་བརྩེར་ལྡན། །ཡ་རབས་བརྒྱུད་འཛིན་མཛངས་ཀྱི་བུ། །ཤེས་མེད་
མྱོང་མེད་སྦྱངས་པ་ཆུང་། །དོགས་མེད་དོགས་པའི་གླེང་གཞི་འདི། རང་ཤེས་ཡིན་ནམ་གཞན་གྱིས་བསླབ། །ཡང་ན་སློབ་དཔོན་སུན་འབྱིན་ཡིན། །ཡང་ན་མི་རྒན་བཅོལ་
གཏམ་རེད། །དེ་གཉིས་གཅིག་ལས་འདའ་ས་མེད། །ད་དུང་བུ་ཁྱོད་བདེན་པར་སྨྲོས། །དེ་ལ་དོགས་པ་ཡོད་སྲིད་ན། །དང་པོ་ནད་ཀྱི་བྱུང་ཚུལ་ནི། །འབྱུང་བ་བཞི་པོ་ཆ་མི་

སྙོམས༑ །དེ་ལ་བརྟེན་ནས་ཉེས་གསུམ་འཁྲུགས། །ཉེས་གསུམ་འཁྲུགས་པས་ནད་ཅན་འགྱུར། །དང་པོ་འབྱུང་བཞི་ཆ་སྙོམས་ན། །ཉེས་གསུམ་འཁྲུགས་པ་ག་ལ་སྲིད། །
ཉེས་གསུམ་མ་འཁྲུགས་ནད་མི་འབྱུང༌། །ནད་ཅན་ནད་མེད་ངོས་འཛིན་ཡིན། །སོ་སོ་སྐྱེ་བོ་གཞིར་བཞག་ལ། །མ་རིག་ནད་བྲལ་ཡོད་མ་ཡིན། །རིང་རྒྱུའི་དབང་བྱས་ནད་
བྲལ་མེད། །ཉེ་རྒྱུའི་དབང་བྱས་ནད་མེད་ཡོད། །དེས་ན་དྲང་སྲོང་མཁས་རྣམས་ཀྱིས། །ངོ་མཚར་རྩ་བདུན་གསུངས་པ་ཡང་། །ཉེ་རྒྱུའི་དབང་དུ་བྱས་ནས་གསུངས། །རིང་༔
རྒྱུའི་དབང་དུ་བྱས་པ་མིན། །ནད་བཅོས་གཉེན་པོ་བསྟེན་པ་ཡིས། །ནད་ལ་གནོད་ཀྱང་ཕན་ཞེས་པ། །འབྱུང་བཞི་ཆ་སྙོམས་སྨན་བསྟེན་པས། །ཉེས་གསུམ་འཁྲུགས་པ་
འཇོམས་ནུས་ཀྱིས། །ཉེས་གསུམ་འཁྲུགས་པ་ཕན་ཞེས་པ། །ནད་བཏབ་མི་ལ་ཕན་པའི་སྒྲ། །ནད་ལ་ཕན་པར་སྒྲ་འཆགས་མོད། །འོན་ཀྱང་ཐ་སྙད་ཙམ་དུ་ཟད། །ཅེས་

༄༅། །གསུངས་སོ། །དེ་ནས་མཁས་པ་གཡུ་ཐོག་ཆེན་པོས་འཚོ་བྱེད་འགའ་ལ་འདི་སྐད་གསུངས་པ། ཕ་བཻཌཱུཪྻལ་ཕྱག་འཚལ་ལོ། །བདོག་གི་བཀྲས་སྨན་དབུ་མཛད་
པའི༑ །སྨན་པ་འཚོ་བྱེད་སྙན་གསོན་ཅིག །ཁྱོད་ནད་པའི་བྱ་བ་སྒྲུབ་དུས་སུ། །ནན་ཏན་སྐྱེད་དགོས་འདི་ལྟར་ཡོད། །དང་པོ་རྩ་ལ་བརྟག་དུས་སུ། །ངག་གི་དྲི་བ་ཤིན་ཏུ་
གཅེས༑ །སྤྱི་རྩ་དྲུག་དང་བྱེ་བྲག་རྩ། །ཚ་གྲང་ནད་རྟགས་མ་འདྲེས་པ། །མ་ནོར་ངོས་བཟུང་ནན་ཏན་མཛོད། །མཐོང་བ་ཆུ་ལ་བརྟག་དུས་སུ། །ཆུ་མདོག་དྲི་རླངས་མེ་ཏོག་
དང༌༑ །ཀུ་ཡ་སྤྲིས་མ་ལྡོག་དུས་དང་། །ལྡོག་ཚུལ་ལྡོག་རྗེས་དགུ་པོ་ལ། །མཁས་མཆོག་དྲང་སྲོང་གསུང་བཞིན་དུ། ཚ་གྲང་མ་འདྲེས་ནད་ངོས་བཟུང་། །གཞན་ཡང་མིག་
ལྕེ་དབང་པོའི་སྒོ། །འཁྲུ་སྐྱུགས་ཁྲག་མདོག་སྐད་གདངས་དང་། །བ་སྤུ་ལུས་དབྱིབས་མེ་དྲོད་སྟོབས། །ལུས་ཤེད་ཟས་ལེན་ཆེ་ཆུང་དཔག །ནད་ངོས་མ་ཟིན་སྨན་དཔྱད་

ནི༑ །བླུན་པོས་འབེན་མེད་མདའ་འཕེན་འདྲ། །དེ་ཕྱིར་ནད་ངོས་འཛིན་པ་གཅེས། །ཁྱད་པར་ནད་ལ་རྟག་དུས་སུ། །ངས་བྱེད་ང་མཁས་མ་ཟེར་བར། །ནད་པ་འཚོ་ན་
གཡེལ་མེད་སྐོར། །མི་འཚོ་ཚོགས་གསོག་དགེ་བ་བསྐུལ། །ཁ་དམར་ཐོགས་པར་མ་བྱས་ན། །འདི་དུས་རང་ལ་ཁ་སྨྲས་འོང་། །དེ་འདྲའི་རྣམ་དཔེ་མ་ཤེས་ན། །བྱོལ་སོང་
ཕྱུགས་དང་ཁྱད་ཅི་ཡོད། །མཁས་པ་གཡུ་ཐོག་མགོན་པོར་ང་། །མི་རྒན་གཏན་ཚིགས་མི་ཆེ་རུང་། །མྱོང་བ་ཆེས་པའི་གནད་ཅིག་ཡོད། །སྒོ་གོག་བུག་པ་མི་མང་རྒྱུ། ། སྒྱུ
གསོར་གྱི་ལེན་མང་ཕུག་པས་ལེན། །ཤེས་ལྡན་བུ་དང་སློབ་མ་རྣམས། དེ་བཞིན་ཙིཏྟའི་དཀྱིལ་དུ་ཆོངས། །ཞེས་གསུངས་སོ། །དེ་ནས་མཁས་པ་གཡུ་ཐོག་ཆེན་པོ་བྱ་ཡུལ་
དུ་བྱོན་པའི་ལམ་ན་མི་མང་པོ་ལ་ལས་རི་དྭགས་གཤོར། ལ་ལས་ཉ་གསོད། ལ་ལས་གཡག་ལུག་གསོད། ལ་ལས་རྐུ་ཇག་ཆོམ་པོ་བྱེད་པ་གཟིགས་པས། མཁས་པ་ཆེན་

 ༄༅། །པོའི་ཐུགས་ལ་ཨ་ཙ་མ་དལ་འབྱོར་མི་ལུས་ཐོབ་ནས་སྡིག་པ་འདི་འདྲ་གསོག་པ་དགོངས་ནས་བླ་མ་སྨན་པའི་རྒྱལ་པོ་ལགས། ཕ་བླ་མ་ལས་ངན་འདི་འདྲ་བ་ཚོ་ལ་
ཐུགས་རྗེ་གཟིགས་དང༌། ཐུགས་རྗེས་གཟིགས་དང༌། ཞེས་སོགས་ཀྱིས་གདུང་དབྱངས་མང་པོ་མཛད་པས། སྨན་པའི་རྒྱལ་པོ་འཁོར་དང་བཅས་པ་བར་སྣང་འཇའ་འོད་ཀྱི་
འཁྲིགས་པའི་དབུས་སུ་ཕེབས་ནས་འདི་སྐད་གསུངས་སོ། །གུ་རུ་བེ་ཡི་ལ། དང་པོའི་དུས་ན་སྐར་མ་དྲི་མ་མེད། །བར་དུ་གཞོན་ནུ་འཇིགས་མེད་གྲགས་པ་ཡིན། །ད་ལྟ་
གཡུ་ཐོག་ཡོན་ཏན་མགོན་པོར་གྲགས། །འདི་ནས་སྨན་གྱི་ཕོ་བྲང་ལྟ་སྡུག་ཏུ། །དྲང་སྲོང་རིག་འཛིན་རྣམས་ཀྱི་ཚོགས་དཔོན་མཛད། །དེ་ནས་སྙིགས་མ་ལྔ་བདོའི་དུས་བབས་
ལ༑ །ངེད་ཀྱི་གསུང་སྤྲུལ་སྐྱེས་བུ་དམ་པ་ཁྱེད། །འགྲོ་བ་སེམས་ཅན་སྙིགས་མ་ལ་དགོངས་ནས། །གཡུ་ཐོག་གསར་མར་ཞེས་བྱར་རབ་གྲགས་པ། །ཡོན་ཏན་མགོན་པོ་

ཞེས་བྱ་འབྱུང་ཞིང་འབྱོན། །སྨན་འཕྲེང་སྨན་སྒྲུབ་ཉམས་ལེན་རྒྱས་པར་བྱེད། །ངེད་ཀྱི་སྐུ་སྤྲུལ་མེ་ལྷ་ཕྱག་རྡུམ་དེ། །བོད་དུ་བྱོན་ནས་སྡེ་སྐོར་དར་རྒྱས་བྱེད། །ངེད་ཀྱི་གསུང་
སྤྲུལ་སྐུ་སྤྲུལ་གཉིས་པོ་དེ། །དུས་མཉམ་བྱོན་ནས་ཐུགས་ཡིད་གཅིག་ཏུ་འདྲེས། །རང་རང་གདམས་ངག་སྐོར་མཛོད་ཐང་མར་བརྡལ། །གསོ་དཔྱད་བསྟན་པའི་ཉི་མ་དེ་དུས་
འཆར༑ རྨོངས་པའི་མུན་པ་སེལ་བའི་ཉི་མ་ཡིན། །ཁྱེད་ཀྱི་ང་འབོད་ཚིག་གི་འཕྲེང་བ་དེ། །འགྲོ་བའི་སྣང་བ་ཁུ་བྱུག་གསུང་བསྒྲགས་ལྟར། །ངེད་ཀྱི་ཐུགས་རྒྱུད་བསྐུལ་བའི་
གསོལ་འདེབས་དེ། །མཐོང་ཐོས་དྲན་རེག་བཟླས་དང་སྒོམ་པ་ཡིས། གང་ཟག་དེ་ཡི་གམ་དུ་བདག་འཁོར་བཅས། །ཆོས་ཀྱི་སྤྱན་ལྡན་ཐམས་ཅད་འབྱོན་པར་ངེས། །ཞེས་
བཀའ་སྩལ་པའི་མོད་ལ་གཡུ་ཐོག་ཆེན་པོ་དཔོན་སློབ་རྣམས་ཟག་མེད་ཀྱི་བདེ་བས་རང་རྒྱུད་གང་བར་གྱུར་ཏོ། །དེ་ནས་མཁས་པ་གཡུ་ཐོག་ཆེན་པོ་འཁོར་བཅས་རྣམས་རང་

༄༅། །ཡུལ་དུ་ཕེབས། སློབ་མ་རྣམས་རང་ཡུལ་སོ་སོར་བརྫ་ངས། རང་གི་སྲས་གསུམ་ལ་གསོ་དཔྱད་ཀྱི་བཀའ་བཏད་དེ། །ཚེ་འདིའི་བྱ་བ་ཐམས་ཅད་བློས་བཏང་སྟེ་ཕྱི་
མའི་དོན་ཆེན་སྒྲུབ་པ་ལ་ཉིན་མཚན་གཡེལ་མེད་དུ་བླ་མ་སྨན་པའི་རྒྱལ་པོ་ལ་གསོལ་བ་རྩེ་གཅིག་ཏུ་འདེབས་ཀྱིན་བཞུགས་པའི་ཚེ། མདུན་གྱི་ནམ་མཁའ་ན་སྤྲིན་དར་ཡུག་
བརྐྱང་པ་འདྲ་བ་ཞིག་གི་སྟེང་ན་ལྷའི་བུ་མེ་ཏོག་གི་ཅོད་པན་ལག་ན་ཐོག་པ་གཉིས་མགྲིན་གཅིག་ཏུ་སྡེབས་ནས་འདི་སྐད་ཟེར་རོ། །དུས་གསུམ་སངས་རྒྱས་ཀུན་གྱིས་ཡབ། །
འགྲོ་བ་སྐྱོབ་པའི་ཕ་གཅིག་པོ། །ཡོན་ཏན་མགོན་པོར་རབ་གྲགས་པའི། །མཁས་པ་ཆེན་པོ་སྙན་གསོན་ཅིག །སྟེང་ཕྱོགས་ལྷ་ཡི་ཡུལ་འདི་ན། །ལྷ་རྣམས་ལོངས་སྤྱོད་དག་
ལ་གཡེང་། །ཆོས་ནི་བྱེད་བློ་སྐད་ཅིག་མེད། །འཆི་བ་མི་དྲན་ནམ་ཕུག་འགྱོད། །འགྱོད་ཀྱང་འཕྱིས་ཏེ་བྱ་ཐབས་མེད། །ངེད་ལྷ་རྣམས་ཁྱེད་ཀྱི་ཡོན་ཏན་མཐོང་། །དད་པའི་

ཏིང་ནས་གཡོས། །ལྷ་རྣམས་གྲོས་མཐུན་ངེད་གཉིས་པོ། །ཁྱེད་ཉིད་གདན་འདྲེན་བཏང་བ་ལགས། །དར་ཐག་འདི་ལ་འཇུས་ལ་ཕེབས། །ད་ལན་མི་ཕེབས་ཀ་
ཐབས་མེད། །ཅེས་ཟེར་བས། གཡུ་ཐོག་ཆེན་པོས། རྡོ་རྗེ་མཚོ་མོ་ཁོ་བོ་ལྷ་ཡུལ་ལ་ལྟད་མོ་བལྟ་བ་ལ་འགྲོ་གསུངས་ནས་དར་ཐག་ལ་འཇུས་པ་ཙམ་གྱིས་ལྷ་ཡུལ་དུ་ཕེབས། །
དེ་ནས་ལྷའི་གཞལ་ཡས་ཁང་མཛེས་ཤིང་ཡིད་དུ་འོང་བ་ཅིག་ཏུ་མཁས་པ་ཆེན་པོ་གདན་དྲངས། ལྷའི་ཁྲི་གདན་མཐོན་པོའི་དབུས་སུ་བཞག་ནས། ལྷའི་བུ་མོ་བདུན་གྱིས་འཆི་
མེད་ལྷའི་བདུད་རྩིའི་བུམ་པ་རེ་ཕུལ་ནས་མགྲིན་གཅིག་ཏུ་སྡེབས་ནས་འདི་སྐད་ཟེར་རོ། །ཨེ་མ་སྐྱེས་བུ་ཡ་མཚན་ཅན། །ཁྱེད་ཀྱི་ཡོན་ཏན་མཐོང་བའི་ཚེ། །སངས་རྒྱས་
དངོས་ཀྱི་དད་པ་ཐོབ། །ཁྱེད་ཀྱི་མཛད་པ་དཔག་པར་དཀའ། །ཁྱེད་རང་འཚོ་བྱེད་གཞོན་ནུའི་དུས། །རྣམ་ཐར་མ་སྦས་གསུང་དུ་གསོལ། །ཞུས་པས། གཡུ་ཐོག་ཆེན་པོས་

༄༅། །གསུངས་པ། །ཁྱེད་ལྷ་རྣམས་ལོངས་སྤྱོད་ཆེ་བས་ལྷ་ཡུལ་དུ་མི་ཡོང་། མི་ཡུལ་དུ་ཤོག་གསུངས་པས། ལྷ་བུ་མཛེས་ལྡན་གྱིས་མིའི་ཁྱེའུ་བློ་སྟོབས་ཆེན་པོ་བར་སྤྲུལ་
ནས་ཞུས་སོ། །དེ་ནས་གཡུ་ཐོག་ཆེན་པོས་ལྷའི་བདུད་རྩི་བུམ་པ་བདུན་བསྐྱོས་མར་བསྣམས་ནས་མི་ཡུལ་དུ་ཕེབས་པས། བུ་སློབ་རྣམས་ཡ་མཚན་ཞིང་། གཡུ་ཐོག་མགོན་པོ་
སངས་རྒྱས་དངོས་སུ་འདུག་ཟེར་ཀུན་དད་ཅིང་མོས་པར་གྱུར་ཏོ། །དེ་ནས་མཁས་པ་གཡུ་ཐོག་ཆེན་པོ་དཔོན་སློབ་རྣམས་ལྷ་ས་རུ་ཕེབས། ཇོ་བོ་ཤཱཀྱ་མུ་ནེའི་དྲུང་དུ་བདུད་རྩི་༔
སྨན་འཕྲེང་དང་སྨན་སྒྲུབ་ཀྱི་སྒྲུབ་པ་ཞག་ཉེར་ལྔ་མཛད་པའི་ཞག་བཅོ་ལྔ་སོང་བའི་སྔ་དྲོ་ཇོ་བོ་ཆེན་པོ་ལོངས་སྐུའི་ཆ་བྱད་ཅན་གྱི་ཞལ་ནས། གཡུ་ཐོག་པ་ཤར་བཻཌཱུཪྻ་བལྟ་བ་ལ་
འགྲོ་ནི་ཤོག་གསུངས་བྱུང་བས། གཡུ་ཐོག་པས་འདི་སྐད་གསོལ་བ། སྟོན་པའི་གཙོ་བོ་སྟོན་པ་གསལ་བྱེད་གང་། །སྤྲུལ་སྐུ་ལོངས་སྐུའི་རྣམ་པར་ལེགས་སྤྲུལ་སྟེ། །འོད་དང་

འོད་ཟེར་གཟི་བརྗིད་དཔལ་འབར་བ། །ཁྱེད་ཀྱི་ཐུགས་རྗེས་བདག་ལུས་གདོས་བཅས་འདི། །བཻཌཱུཪྻ་ཡི་ཞིང་དུ་ལེགས་ཁྲིད་ལ། །སྨན་པའི་རྒྱལ་པོའི་ཞལ་མཐོང་གདམས་
ངག་ཐོབ། །ཐུགས་ཡིད་གཅིག་ཏུ་འདྲེས་པར་བྱིན་གྱིས་རློབས། །ཞེས་གསོལ་བ་བཏབ་པས། བུད་མེད་རུས་རྒྱན་ཅན་གཅིག་ན་རེ། གཡུ་ཐོག་པ་དག་པའི་ཞིང་ལ་བྱོན་ཟེར་
འཇའ་དཀར་པོ་གཅིག་ནར་ཏེ་བརྐྱང་བྱུང་བ་ལ་གཡུ་ཐོག་ཆེན་པོ་ཆིབས་ནས་བྱོན་པས། བར་སྣང་ཐམས་ཅད་སྒྲ་དང་འཇའ་འོད་དང་། ལྷའི་མེ་ཏོག་སྣ་ཚོགས་ཀྱི་མཆོད་པ་
 དང༌༑ དར་འཕན་གདུགས་ལ་སོགས་པས་ནམ་མཁའ་གང་བྱུང་བ་ཀུན་གྱིས་འཐོང་བས། མི་ལ་ལ་ནི་ཇོ་བོ་ཆེན་པོ་དག་པའི་ཞིང་ལ་ཕེབས་སོང་ཟེར། ལ་ལ་ནི་གཡུ་ཐོག་པ་
ཕེབས་སོང་ཟེར། ལ་ལ་ནི་གཉིས་ཀར་ཕེབས་སོང་ཟེར། ཀུན་ཡིད་མ་ཆེས་པས་རྒྱལ་པོ་མུ་ཁྲི་བཙན་པོས་གཟིགས་པ་ལ་བྱོན་པས། ཇོ་ཤཱཀྱ་ཆེན་པོའི་གདན་ཁྲི་སྟོང་པར་

༄༅། །འདུག་པ་དང༌། གཡུ་ཐོག་ཆེན་པོ་གཟིམས་མལ་སྟོང་སང་ངེ་འདུག་པས། ཀུན་ཧ་མ་གོ་བར་ལ་ལ་ངུ་། ལ་ལ་དགོད། ལ་ལ་གསོལ་བ་འདེབས་ཀྱིན་འདུག་གོ །
དེ་ནས་རྗེ་འབངས་ཀུན་གྱིས་ཞག་བཅུའི་བར་གསོལ་བ་འདེབས་ཀྱིན་བཞུགས་སོ། །དེ་ནས་ཇོ་ཤཱཀྱ་ཆེན་པོ་དང་། གཡུ་ཐོག་ཆེན་པོ་ཉི་མའི་འོད་ཟེར་ལ་ཆིབས་ནས་རང་རང་
གི་གནས་སུ་ཕེབས་པས་ཀུན་ཡ་མཚན་པར་གྱུར་ཏོ། །དེ་ནས་རྒྱལ་པོས་ཇོ་བོ་ཆེན་པོ་ལ་གསེར་སྲང་སྟོང་གི་མཎྜལ་ཕུལ། གཡུ་ཐོག་ཆེན་པོ་ལ་གཡུའི་གཞོང་པ་གཅིག་ཕུལ་
ནས་གསོལ་བ་བཏབ་པས། གཡུ་ཐོག་ཆེན་པོས་གསུངས་པ། ཇོ་ཤཱཀྱ་ཆེན་པོས་བདག་གི་མཇལ་སྣ་ལ་ཕེབས་པ་ངོ་མཚར་ཆེ་ཨང་གསུངས་པས། རྒྱལ་པོས་གསུངས་པ། །
སྐྱེས་མཆོག་དམ་པ་ཇོ་གཡུ་གཉིས་ཀྱིས་དག་པའི་ཞིང་དུ་བྱོན་ནས་སླར་ཡང་བདག་བོད་འབངས་ཀྱི་དོན་དུ་ཕེབས་པ་ཨེ་མ་མཚར། ཤར་བེརླའི་ཞིང་ཇི་ལྟ་བུ་ཞིག་འདུག་

གསུང་དུ་གསོལ་ཞུས་པས། གཡུ་ཐོག་ཆེན་པོའི་ཞལ་ནས། རྒྱལ་པོ་ཆེན་པོ་སྙན་གསོན་ཅིག མཆོག་གི་ཞིང་ཁམས་དེ་ལ་ངོ་མཚར་ལྟ་བས་ཆོག་མི་ཤེས་ཤིང་། ལྕེ་སྟོང་གིས་
བསྐལ་པ་ཁྲིར་བརྗོད་མི་ནུས་ཤིང་དཔག་པར་དཀའ་བ་ཞིག་འདུག་ནའང་ཟུར་ཙམ་ཞིག་བརྗོད་ན། ཤར་བཻཌཱུཪྻའི་ཞིང་ཁམས་དེ་ནི་རྒྱ་ཁྱོན་ཆེ་ཞིང་བཀོད་པ་བསམ་གྱིས་མི་ཁྱབ་
པ༑ མདོ་ནས་བཤད་པའི་གཞལ་ཡས་ཁང་གི་མཚན་ཉིད་དང་ལྡན་པ་ཞིག་འདུག །དེའི་དབུས་ན་སྨན་གྱི་གྲོང་ཁྱེར་ལྟ་ན་སྡུག་བྱ་བ་རྩ་རྒྱུད་ནས་ཇི་སྐད་བཤད་པ་དང་ཚུལ་༔
མཚུངས་པ་ཞིག་འདུག དེའི་དབུས་ན་སྤྲོས་བྲལ་ཆོས་ཀྱི་དབྱིངས་ཀྱི་གཞལ་ཡས་ཁང་བླ་མེད་རྡོ་རྗེ་ཐེག་པ་ནས་བཤད་པ་ལྟར་མཛེས་ཤིང་ཡོན་ཏན་དཔག་ཏུ་མེད་པ་དང་ལྡན་པ་
ཞིག་འདུག ཕྱི་ནང་གསང་གསུམ་གྱི་གཞལ་ཡས་ཁང་གི་ཕྱོགས་བཞི་ན་སྨན་གྱི་རི་བོ་བཞིས་བསྐོར་བ་འདུག གཞལ་ཡས་ཁང་ཕྱི་མའི་དབུས་ན་སེང་གེ་བརྒྱད་ཀྱིས་བཏེག་

༄༅། །པའི་ཁྲིའི་སྟེང་ན་སྟོན་པ་བདེ་གཤེགས་བརྒྱད་ལ་ཐེག་པ་གོང་འོག་ཐུན་མོང་གི་འཁོར་དཔག་ཏུ་མེད་པས་བསྐོར་ནས་འདུག ནང་གི་གཞལ་མེད་ཁང་གི་དབུས་ན་ནོར་
བུ་བཻཌཱུཪྻའི་ཁྲིའི་སྟེང་ན་སྨན་བླ་ལོངས་སྐུའི་ཆ་བྱད་ཅན་ལ་ཐེག་ཆེན་བྱང་སེམས་ཀྱིས་བསྐོར་བ་འདུག གསང་བའི་གཞལ་མེད་ཁང་གི་དབུས་ན་རྒྱུ་ནོར་བུ་རིན་པོ་ཆེ་དབང་རྒྱལ་
ལས་གྲུབ་པའི་ཁྲིའི་སྟེང་ན་སྨན་བླ་ཆོས་སྐུའི་ཆ་བྱད་ཅན་ལ་ས་བཅུའི་བྱང་སེམས་ཤ་སྟག་གིས་བསྐོར་བ་འདུག་གསུངས་པས། རྒྱལ་པོས་གསུངས་པ། ད་ལྟ་འོ་སྐོལ་ཉམས་སུ་
ལེན་དུས་ཇི་ལྟ་བུ་ཞིག་བྱེད་གསུངས་པས། གཡུ་ཐོག་ཆེན་པོས། ཉམས་སུ་ལེན་དུས་སྔར་གྱི་དེ་བཞིན་བསྒོམས་ནས་གསོལ་བ་བཏབ་ཀྱང་ཆོག སྨན་སྒྲུབ་ཀྱི་ལུས་དཀྱིལ་
བསྒོམས་ཀྱང་ཆོག་པར་གདའ་གསུངས་པས། རྒྱལ་པོ་མི་ཕྱེད་པའི་དད་པ་ཐོབ་པར་གྱུར་ཏོ། །དེ་ནས་བདུད་རྩི་སྨན་སྒྲུབ་སོགས་ལེགས་པར་ཚར་ནས། སྐབས་ཤིག་སྤེལ་

ཟླའི་ཚེས་བཅུ་མཛད་པའི་ནུབ་མོ། བུད་མེད་རུས་རྒྱན་ཐོགས་པ་ལྔ་མགྲིན་གཅིག་ཏུ་འདི་སྐད་ཟེར་རོ། །སྔོན་ནས་ཚོགས་བསགས་ལས་འཕྲོ་ཅན། །ཡ་རབས་ཁུངས་བཙུན་
མཛངས་ཀྱི་བུ། །གཡུ་ཐོག་པ་དེ་སངས་རྒྱས་དངོས། །ཡོན་ཏན་མགོན་པོ་གང་དེ་རྒྱལ། །རྒྱལ་བ་ཀུན་འདུས་མཁའ་འགྲོ་མ། །བདེ་གཤེགས་ཐམས་ཅད་བསྐྱེད་པའི་
ཡུམ༑ །རྫུ་འཕྲུལ་དཔག་མེད་འགྲོ་བའི་མགོན། །རྡོ་རྗེ་འཚོ་མོ་གསང་བའི་མཚན། །སྤྲུལ་པའི་སྐྱེས་མཆོག་ཡབ་ཡུམ་གཉིས། །དེ་རིང་བོད་ཀྱི་ཚེས་བཅུ་ཡིན། །སང་ཉིན་
ཨོ་རྒྱན་ནུབ་ཕྱོགས་སུ། །པདྨ་འབྱུང་གནས་ཚེས་བཅུ་མཛད། །དཔའ་བོ་དཔའ་མོ་མཁའ་འགྲོ་དང༌། །རིག་འཛིན་དྲང་སྲོང་བྲམ་ཟེ་དང༌། །རྣལ་འབྱོར་ཕོ་མོ་ཀུན་འཚོགས་
ནས༑ །ཚོགས་འཁོར་བསྐོར་ནས་འཛབ་བྲོ་འཕགས། །དགའ་བའི་བྲོ་འཁྲབ་སྔགས་གླུ་ལེན། །ཡབ་ཡུམ་གཉིས་ཀ་ད་ལྟ་ཕེབས། ཟེར་བ་དེར་འཚོགས་པ་ཀུན་གྱིས་ཐོས་

༄༅། །པས། གཡུ་ཐོག་ཆེན་པོའི་ཞལ་ནས། རྡོ་རྗེ་འཚོ་མོ་མཆོད་པ་བཟང་པོ་ཞིག་ཤོམས་ཨ། ནུབ་ཕྱོགས་ཨོ་རྒྱན་ལ་པདྨ་འབྱུང་གནས་ཀྱི་ཚེས་བཅུ་ལ་དེངས་གསུངས་
ནས༑ ཡབ་ཡུམ་གཉིས་ཉི་མ་སྡུད་པའི་ཉི་ཟེར་ལ་ཆིབས་ཏེ་ཨོ་རྒྱན་ལ་ཕེབས། ཟངས་མདོག་དཔལ་རིའི་རྩེ་ན་པདྨ་འབྱུང་གནས་སྔགས་པའི་ཆ་བྱད་ཅན་ཅིག་གིས་ཚོགས་
དཔོན་མཛད། དཔའ་བོ་མཁའ་འགྲོའི་འཁོར་གྱིས་བསྐོར་བས་ཚེས་བཅུ་མཛད་ཅིང་འདུག་པའི་ཚོགས་གྲལ་དུ་གཡུ་ཐོག་ཡབ་ཡུམ་ཕེབས་སོ། །དེ་ནས་པདྨ་འབྱུང་གནས་ཞལ་
 འཛུམ་བག་དང་བཅས་འདི་སྐད་གསུངས་སོ། །སྤྲུལ་པའི་སྐྱེས་མཆོག་ཡབ་ཡུབ་པདྨ་ངའི་ཚེས་བཅུ་ལ་བྱོན་པ་ལས་དང་སྐལ་བར་ལྡན། ཚེས་བཅུ་ལན་གཅིག་བྱས་པས་བསྐལ་
པ་ཁྲི་ཕྲག་གཅིག་གི་སྡིག་པ་དག་ནས་རིག་འཛིན་གྱི་ས་ཐོབ། ཚེས་བཅུ་ལན་ཅིག་བཟུང་ན་སྐལ་པ་གྲངས་མེད་གསུམ་གྱི་སྡིག་པ་དག་ནས་དཔའ་བོ་མཁའ་འགྲོའི་ཚོགས་དཔོན་

བྱེད་ངེས་གསུངས། དེའི་རྗེས་ལ་དཔལ་ལྡན་རྒྱུད་བཞི་མདོ་ལུགས་སུ་གསུངས་པ་ཞིག་དང་། རྒྱུད་ལུགས་སུ་གསུངས་པ་གཉིས་ཡོད་པ་ལས་ཁྱེད་སྨན་པ་ཚོ་གཤར་སྦྱངས་ལག་
ལེན་དུ་བྱེད་པ་འདི་མདོ་ལ་རྒྱུད་ཀྱི་མིང་བཏགས་པ་ཡིན། རྒྱུད་ལུགས་སུ་ཕྲལ་བ་དེ་བོད་དུ་མ་དར་གསུངས་སོ། །ཚེས་བཅུའི་རྗེས་ལ་དམ་ཆོས་རྫོགས་པ་ཆེན་པོའི་ཟབ་དོན་
ཅིག་གནང་བས་རྟོགས་པ་རང་གྲོལ་དུ་སོང་སྐད། དེ་ནས་གཡུ་ཐོག་ཡབ་ཡུམ་གྱི་ཉི་མ་འཆར་བའི་འོད་ཟེར་ལ་ཆིབས་ནས་རང་ཡུལ་དུ་ཕེབས་སོ། །དེ་ནས་སྲས་འབུམ་སེང་
གིས་ཞུས་པ། ཡབ་ཡུམ་གཉིས་ཨོ་རྒྱན་ལ་ལན་གཉིས་ཕེབས་པ་ངོ་མཚར་ཆེ། བདག་བུ་སློབ་རྣམས་ཀྱིས་བགྲོད་པའི་སྐབས་མཆིས་སམ་ཞུས་པས། གཡུ་ཐོག་ཆེན་པོས་
གསུངས་པ། སངས་རྒྱས་ཀྱི་ཞིང་བགྲོད་པ་ལ་ཐོགས་མེད་ཀྱི་རྫུ་འཕྲུལ་དགོས། དེ་འདྲ་བུ་ལ་ཡོད་ན་ཕྱིན་པས་ཆོག་པར་གདའ་གསུངས། དེ་ནས་གཡུ་ཐོག་ཡབ་ཡུམ་གྱི་ནུབ་

༄༅། །ཕྱོགས་ཨོ་རྒྱན་ལ་སྐུ་ལུས་འདི་མ་སྤངས་པར་ལན་གཉིས་ཕེབས་ནས་སླར་ཡང་རང་གནས་སུ་ཕེབས་པ་ངོ་མཚར་ཆེ། གྲུབ་ཐོབ་དངོས་སུ་གདའ་ཟེར་ཀུན་ཡིད་ཆེས་སུ་
བྱེད༑ དེ་ནས་སྲས་དགའ་དགས་འདི་སྐད་ཞུས་པ། ཕ་ཇོ་གཡུ་ཐོག་ཆེན་པོ་སངས་རྒྱས་མིའི་གཟུགས་ཅན་དང་། ཡུམ་རྡོ་རྗེ་འཚོ་མོ་ཡེ་ཤེས་ཀྱི་མཁའ་འགྲོ་མ་ཡིན་པར་ཡིད་
ཆེས་ངེས་གདའ་ལགས། བདག་བུ་སློབ་རྣམས་དང་བོད་སྨན་འཚོ་བྱེད་རྣམས་ཀྱི་དོན་དུ་བཟང་པོ་དྲུག་གི་རྣམ་བཤད་གོ་བདེ་བ་ཞིག་གནང་དུ་གསོལ་ཞུས་པས། གཡུ་ཐོག་ཆེན་
པོས་འདི་སྐད་གསུངས་སོ། །བུ་གཅེས་པར་བསྐྱངས་པའི་དགའ་དགའ་ཁྱོད། །ཤེས་རབ་རྣམ་དཔྱོད་རྩལ་དང་ལྡན། །མཁས་ཤིང་མཁས་པ་རིགས་ཀྱི་བུ། །ཁྱོད་གསོ་དཔྱད་
བསྟན་པའི་སྒོར་ཞུགས་ནས། །འགྲོ་བ་ནད་པ་སྐྱོང་འདོད་ན། གསོ་དཔྱད་བཀའ་དང་བསྟན་བཅོས་ཀྱི། །ལག་ལེན་མན་ངག་འཕྱུག་མེད་དགོས། །ཁྱད་པར་བཟང་པོ་དྲུག་

ལ་སོགས། །སྨན་གྱི་རོ་ནུས་ཞུ་རྗེས་ཀྱི། །སྐྱོན་དང་ཡོན་ཏན་འབྱེད་ཤེས་དགོས། །འགྲོ་བ་ནད་པ་སྙིང་དཀྱིལ་བཞག །བྱམས་དང་སྙིང་རྗེ་ཟུང་འཇུག་སྒོམ། །བསིལ་དྲོད་
སྡེབས་ལ་མཁས་བྱས་ནས། །ཚ་གྲང་སོགས་ཀྱི་ངོས་འཛིན་དགོས། །གསུངས་ནས་བཟང་པོ་དྲུག་གི་འབྱུང་ཁུངས་བཟང་ངན་དབྱེ་བ་སོགས་ཀྱི་གསུང་རྩོམ་གནང་ནས་དེ་ཐོག་
ནས་སྲས་དང་སློབ་མ་བཅས་པར་གསུང་བཤད་ལེགས་བར་གནང་བས་ཀུན་འདོད་པ་རྫོགས་པར་གྱུར་ཏོ། །དེ་ནས་སློབ་མ་སངས་རྒྱས་ཡོན་ཏན་བྱ་བས་འདི་སྐད་ཞུས་པ།
བདག་བུ་སློབ་རྣམས་ཀྱི་མཁས་པ་ཆེན་པོ་གཡུ་ཐོག་ཆེན་པོའི་བ་སྤུའི་བུ་ག་གཅིག་ཀྱང་མི་དོ་ཡང་། མཁས་པ་ཆེས་པོའི་གསུང་དང་མི་འགལ་བའི་ནད་པའི་དོན་བྱེད་བསམ་པ་
ཡོད་པས། ནད་པ་སྐོར་ལུགས་ཀྱི་གདམས་ངག་མཐིལ་ཕྱིན་པ་ཞིག་གནང་འཚལ་ཞུས་པས། མཁས་པ་ཆེན་པོ་གཡུ་མགོན་གྱིས་འདི་སྐད་གསུངས་སོ། །བུ་སངས་རྒྱས་ཡོན་

༄༅། །ཏན་དབུ་མཛད་པའི། །དད་ལྡན་བུ་སློབ་ང་ལ་ཉོན། །ཁྱེད་ནད་པའི་དོན་ལ་འབད་པའི་ཚེ། །བྱམས་དང་སྙིང་རྗེའི་གཞི་བཟུང་ལ། །འདུན་པ་དྲག་པོས་ནད་པ་
གསོས༑ །སྲོད་ཐོར་རྗེ་ལ་གསོལ་བ་འདེབས། །དུག་ཆུ་ཆང་འདི་རོ་ལྟར་བོར། །གཞོག་སློང་གཡོ་སྒྱུ་མ་ཆེ་བར། །བསམ་པ་བཟང་པོ་ཆོག་ཤེས་མཛོད། །ནད་པའི་ན་
ལུགས་སློང་རྐྱེན་རྣམས། །ངག་གི་དྲི་བས་གཏན་ལ་ཕོབ། །རྩ་ཆུའི་བརྟག་ཐབས་མ་ནོར་བྱ། །ཚ་གྲང་གཏན་ལ་མ་ཕེབས་པར། །མེ་གཏར་དཔྱད་སོགས་མི་བྱེད་པར། །
དང་པོ་ཐང་གིས་དངས་སྙིགས་ཕྱེ། །ཀུན་སྤྱོད་མཛེས་པ་ཤིན་ཏུ་ལེགས། །གསུངས་སོ། །དེ་ནས་སློབ་མ་མཛེས་པའི་དཔལ་གྱིས་གཡུ་ཐོག་ཆེན་པོ་ལ་འདི་སྐད་ཞུས་སོ། །ཕ་
བཀའ་དྲིན་ཅན་ཁྱེད་ཀྱིས་རྒྱུད་ཀྱི་དཀར་ཆག་ཆ་ལག་ལ་སོགས་མཁྱེན་ལུགས་ཞིག་གསུང་དུ་གསོལ་ཞུས་པས། གཡུ་ཐོག་ཆེན་པོས་འདི་སྐད་གསུངས་སོ། །བུ་ཉོན་དང་དད་

ལྡན་མཛེས་པའི་དཔལ། །མཁས་པ་གཡུ་ཐོག་མགོན་པོ་ང་། །རིགས་གནས་ཀུན་ལ་ང་རང་མཁས། །མཁས་པ་ཀུན་གྱིས་གཏུགས་ས་ཡིན། །དད་ཅན་ཀུན་གྱིས་འབུལ་ས་
ཡིན༑ །འགྲོ་བ་ནད་པའི་སྐྱབས་མགོན་ཡིན། །ཕྱི་ནང་བསྟན་བཅོས་ཐམས་ཅད་ཤེས། །དཔལ་ལྡན་རྒྱུད་བཞིའི་དཀར་ཆག་དང་། །རྒྱུད་ཀྱི་ཆ་ལག་བཅོ་བརྒྱད་ཤེས། །མེ་
རྩ་མདོ་སྤྱོད་ནག་པོ་ཤེས། །གཏར་ཁ་ལག་ལེན་འཕྱུག་མེད་ཤེས། །གྱེན་འདྲེན་ལྕགས་ཀྱུས་ཉ་འཛིན་ཤེས། །ཐུར་སྦྱོང་རི་བོ་རྦབ་སྒྲིལ་ཤེས། །ཉམས་ཡིག་མཐོང་བ་དོན་༔
ལྡན་ཤེས། །ཁྲིད་ཡིག་བརྒྱ་དང་རྩ་གཅིག་ཤེས། །གསུངས་པས། ཀུན་གྱི་མཆོད་པའི་འོས་སུ་ཁུར་རོ། །དེ་ནས་གཡུ་ཐོག་ཆེན་པོས་དགུང་ལོ་བཞི་བཅུ་ཞེ་ལྔ་བཞེས་པ་ལ།
རྒྱུད་གཞི་གཏེར་ནས་སྤྱན་དྲངས་ནས། རྒྱུད་ཀྱི་ཆ་ལག་ལ་སོགས་པའི་གསོ་དཔྱད་ཀྱི་དཔེ་མང་པོ་རྩོམ་ཞིག་གསུངས་པའི་ལུང་བསྟན་བྱུང་ནས་རྒྱུད་ཀྱི་ཆ་ལག་བཅོ་བརྒྱད་ལ་

༄༅། །སོགས་པའི་གསོ་དཔྱད་ཀྱི་དཔེ་མང་པོ་གསུངས་ཀྱང་ཡི་གེས་འཇིགས་ནས་འདིར་མ་བཀོད། ཐོ་བྱང་ཟུར་ན་ཡོད་པས་དེར་གཟིགས་ཤིག དེ་ནས་དགུང་ལོ་ང་ལྔ་
ཙམ་བཞེས་པའི་དུས་སློབ་མ་བདེ་བ་དཔལ་ཕྱག་ཕྱིར་ཁྲིད་ནས་ཀོང་པོར་བྱོན་པས། སློབ་མ་སུམ་བརྒྱ་ཙམ་འདུ་བ་བྱུང་། དེ་རྣམས་ལ་རྒྱུད་བཞི་ཆ་ལག་ཁ་སྐོང་དང་བཅས་པ་
གནང་བས། སྨན་པ་འབུམ་རམས་པ་བྱ་བ་ལྔ་བཅུ་ཙམ། སྨན་པ་རབ་འབྱམས་པ་བྱ་བ་ཡང་ལྔ་བཅུ་ཙམ་བྱུང་། སྨན་པ་དཀའ་བཅུ་བ་བྱ་བ་བརྒྱ་ཙམ་བྱུང་ནས་དགུང་ལོ་དྲུག་
ཅུ་རེ་ལྔ་མ་ཐུག་བར་ཀོང་པོར་བཞུགས་སོ། །སྨན་པ་འབུམ་རམས་པ་བྱ་བའི་གཞུང་ཚད་ནི། དཔལ་ལྡན་རྒྱུད་བཞི་རྩ་འགྲེལ་ཆ་ལག་ཁ་སྐོང་མདོ་བྱང་ཕྱོགས་རིགས་ཀྱི་སྨན་པ་
དགུས་བསྒྱུར་བའི་གསོ་དཔྱད་ཀྱི་དཔེ་རྣམས་དང་། བོད་ཀྱི་མཁས་པ་མི་དགུས་མཛད་པའི་དཔེ་རྣམས་དང༌། འཕགས་པ་ཀླུ་སྒྲུབ་ཀྱིས་མཛད་པའི་བསྟན་བཅོས་སོ་མ་རཱ་ཛ་

དང་༑ ཨོ་རྒྱན་རིན་པོ་ཆེས་མཛད་པའི་བདུད་རྩི་བུམ་པ། སློབ་དཔོན་དཔའ་བོས་མཛད་པའི་ཡན་ལག་བརྒྱད་པའི་སྙིང་པོ་བསྡུས་པ། དྲང་སྲོང་དཔལ་ལྡན་འཕྲེང་བས་མཛད་
པའི་དྲང་སྲོང་སྙན་བརྒྱུད། ཁ་ཆེའི་པཎྜི་ཏ་ཟླ་དགས་མཛད་པའི་ཚིག་དོན་ཟླ་ཟེར་སོགས་ཀྱིས་རྩ་འགྲེལ་ཁ་སྐོང་ཆ་ལག་རྣམས་བློ་ལ་ཐོན་ཅིང་། དེ་དག་གི་དོན་ལག་ལེན་དུ་
སྒྲིལ་ཤེས་པ་ལ་བྱའོ། །སྨན་པ་རབ་འབྱམས་པའི་གཞུང་ཚད་ནི། རྒྱུད་བཞི་རྩ་འགྲེལ། ཆ་ལག་ཁ་སྐོང་མདོ་བྱང་། བོད་ཀྱི་མི་དགུས་མཛད་པའི་གདམས་པ་དང་། བསྟན་
བཅོས་སོ་མ་རཱ་ཛ་དང༌། བདུད་རྩི་བུམ་པ་རྩ་འགྲེལ་ཆ་ལག་དང་བཅས་པའོ། །སྨན་པ་དཀའ་བཅུ་བའི་གཞུང་ཚད་ནི། རྒྱུད་བཞི་རྩ་འགྲེལ་ཆ་ལག་ཁ་སྐོང་མདོ་བྱང་དང་
བཅས་པའོ། །སྨན་པ་བསྡུས་ར་བའི་གཞུང་ཚད་ནི། རྩ་བཤད་ཕྱི་གསུམ་རྩ་འགྲེལ་ཆ་ལག་ཁ་སྐོང་མདོ་བྱང་དང་བཅས་པ་ལ་བྱའོ། །རྒྱུད་བཞི་ཆ་ལག་རེ་ཙམ་ཐོན་པ་རྣམས་

 ༄༅། །ཀྱིས་གཡུ་ཐོག་ཆེན་པོའི་གྲྭ་པ་རྣམས་ཀྱི་ཐུག་པ་སྐོལ་བ་དང་བང་ཆེན་པ་དགོས་པར་གདའ། སྐབས་ཤིག་སྨན་གྱི་རྒྱུད་ལ་བགྲོ་གླེང་བྱས་པས་གཡུ་ཐོག་ཆེན་པོའི་གྲྭ་པ་
 འགའ་ལ་ཚད་རིམས་བྱུང་བས། གཡུ་ཐོག་ཆེན་པོའི་མནལ་ལམ་དུ་མཁའ་འགྲོ་མ་རུས་པའི་རྒྱན་ཅན་ཞིག་བྱུང་ནས། གཡུ་ཐོག་ཆེན་པོ་གསང་བ་མན་ངག་གི་རྒྱུད་ལ་བཤད་
ཉན་གྱིས་ལ། བགྲོ་གླེང་མ་བྱེད་པར་སྡོད། སྣོད་མིན་ལ་མ་སྟོན། གདམས་ངག་སྟེར་བའི་སྔོན་འགྲོར་སྣོད་རུང་གྱད་ཀྱི་དབང༌། བདུད་རྩི་སྨན་སྒྲུབ་ཀྱི་དབང་། དྲང་སྲོང་
དང་ལྷ་མོའི་སྒྲུབ་ཐབས་དང་། བསྙེན་པ་སྐྱོལ་ལ་གདམས་པ་བྱིན། སྔར་ལྟར་བཀའ་རྒྱ་མ་བཀྲོལ་ན། མཁའ་འགྲོ་སྙིང་ཁྲག་འབོ་འོ། །ས་མ་ཡ་རྒྱ་རྒྱ་གསུངས་སོ། དེ་ནས་
གཡུ་ཐོག་ཆེན་པོས་མཁའ་འགྲོའི་ལུང་བསྟན་ལྟར་མཛད་ནས་རྒྱ་དར་རྩེ་མདོར་བྱོན་ཏེ། རྒྱ་ནག་རྒྱལ་པོ་ལ་སོགས་པའི་འགྲོ་བ་མང་པོ་སྲོག་ལས་སྐྱབས་སོ། །དེ་ནས་དཔོན་

སློབ་སྟོང་ཙམ་གྱིས་ཀོང་པོའི་སྨན་ལུང་བྱ་བར་སྨན་གྱི་དགོན་པ་ལྟ་ན་སྡུག་བྱ་བ་བཏབ་སྟེ། སྨན་པའི་རིགས་སུ་གྱུར་པའི་བྱ་བྲལ་བ་ཐམས་ཅད་ལ་བཤད་ཉན་གྱི་སྒྲོ་འདོགས་
གཅོད་པ་བྱུང་ངོ༌། །གནས་དེ་ན་སྨན་བླ་མཆེད་བརྒྱད། དྲང་སྲོང་རིགས་འཛིན་བརྒྱུད་པར་བཅས་པ་དང༌། དར་བྱེད་ཀུན་ཏུ་གྲགས་པའི་སྨན་པ་རྣམས་རྡོ་ལ་རང་བྱོན་དུ་ཡོད་
པའི་རྟེན་འབྲེལ་གྱིས་གནས་དེར་བགྲོད་པ་ཞུགས་པ་ཙམ་གྱིས་སྨན་བསོད་རྒྱས་པར་འགྱུར་རོ། །དེ་ནས་གཡུ་ཐོག་ཆེན་པོ་སྔ་སོར་གཞོན་ནུ་ལས་རབ་ཏུ་བྱུང་བས། ན་བཟའ་
ཆོས་གོས་ཤམ་ཐབས་དང་བཅས་པ་ཡོད་པ་ལས། དགུང་ལོ་བརྒྱད་ཅུ་གྱ་ལྔ་བཞེས་པ་ལས། དུས་ནམ་ཞིག་གི་ཚེ་དཔོན་སློབ་རགས་བསྡུས་ཤིག་ཀོང་པོ་རྩ་རིར་བྱོན་པས།
ནུབ་གཅིག་མངོན་སུམ་བུད་མེད་རུས་པའི་རྒྱན་ཅན་མེ་ལོང་དང་པར་བུ་བསྣམས་པ། སྨན་རྐྱལ་ཕྲག་ལ་བཀའ་བ་གཅིག་བྱུང་ནས། འདི་སྐད་དོ། །སྤྲུལ་པའི་སྨན་པར་རབ་

 ༄༅། །བྱུང་ཆ་བྱད་ཅན། །མི་ལོ་ཆེན་པོ་བརྒྱད་ཅུ་གྱ་ལྔ་བཞེས། །ཡེ་ཤེས་མཁའ་འགྲོ་རིག་མར་འབུལ་ལགས་པས། །འགྲོ་བའི་དོན་དུ་གདུང་རུས་སྤེལ་བར་རིགས། །
མཁའ་འགྲོའི་བཀའ་ལས་འདའ་ན་ཆད་པས་གཅད། །བཀའ་ལས་མ་འདས་དངོས་གྲུབ་ཐོབ་པའི་རྒྱུ། །ཟེར་ནས་མི་སྣང་བར་གྱུར་ཏོ། །དེ་ནས་གཡུ་ཐོག་ཆེན་པོ་ཀོང་པོས་རྩྭ་
རི་བསྐོར་ནས་སྨན་ལུང་དགོན་པར་བྱོན་པས། སྐབས་ཤིག་ན་བུད་མེད་གཅེར་བུ་རུས་པའི་རྒྱན་གྱིས་སྤྲས་པ་ཞིག་གིས། བུ་མོ་ལོ་ལྔ་གསུམ་བཅོ་ལྔ་ཙམ་ལོན་པ་མཛེས་ཤིང་
ཡིད་དུ་འོང་བ་གསེར་གཡུའི་མགོ་ཅོག་གྱོན་པ། མི་ནོར་སྣ་དགུ་དང་བཅས་པ་གཅིག་ཁྲིད་བྱུང་བ་སྤྲད་ནས། གཡུ་ཐོག་ཆེན་པོ་རིག་མ་འདི་ལ་མཛོད་ཟེར་ནས་མི་སྣང་བར་གྱུར་
ཏོ༑ །དེ་ནས་གཡུ་ཐོག་ཆེན་པོས་ཙཱ་རིའི་ལུང་བསྟན་ནས་བུ་མོ་དེ་ལ་འདི་སྐད་གསུངས་སོ། །ཁྱོད་ཡུལ་ག་ནས་ཡིན། སུའི་བུ་མོ་ཡིན། མིང་ལ་ཇི་སྐད་ཟེར་གསུངས་པས།

བུ་མོ་ན་རེ། ཡུལ་གནས་ཆེན་རྩྭ་རི་ཡིན། ཡབ་དཔལ་རྟ་མགྲིན་ཡིན། ཡུམ་རྡོ་རྗེ་ཕག་མོ་ཡིན། ང་རང་གསང་བའི་མཁའ་འགྲོ་ཡིན་ཟེར་རོ། །དེ་ནས་གཡུ་ཐོག་ཆེན་པོས་
འདི་སྐད་གསུངས་སོ། །ཁྱེད་མཁའ་འགྲོའི་མཚན་དང་ལྡན་ཀྱང་སྦས་པའི་ཚུལ་གྱིས་འགྲོ་དོན་དགོས་པས་མིང་རྡོ་རྗེ་འཚོ་མོར་བཏགས་སོ། །གཡུ་ཐོག་ཆེན་པོ་དགུང་ལོ་དགུ་
བཅུ་བཞེས་པ་ལ། སྲས་གཡུ་ཐོག་འབུམ་སེང་འཁྲུངས་སོ། །གོ་གསུམ་པ་ལ་སྲས་གཡུ་ཐོག་དཔལ་འབུམ་འཁྲུངས་སོ། །གོ་དྲུག་པ་ལ་སྲས་གཡུ་ཐོག་དགའ་དགའ་འཁྲུངས་
སོ༑ །དེ་ནས་སློབ་མ་པདྨ་རྒྱལ་པོ་བྱ་བས། གཡུ་ཐོག་ཆེན་པོ་ལགས། དཔལ་ལྡན་རྒྱུད་བཞི་འཆད་པ་ལ་དཔྱད་ཀྱི་ཁ་སྐོང་ལུགས་ཤིག་ཞུ་ཟེར་བས། གཡུ་ཐོག་ཆེན་པོའི་
ཞལ་ནས། དྲང་སྲོང་གཉིས་ཀྱི་ཞུ་བ་དང་ཞུ་ལེན་དུ་མཛད་པའི་བདུད་རྩིའི་སྙིང་པོ་ཡན་ལག་བརྒྱད་པ་གསང་བ་མན་ངག་གི་རྒྱུད་ཆེན་པོ་འདི་ཉིད་འཆད་པར་བྱེད་པ་ལ་དོན་བཅུ་

 ༄༅། །གཅིག་སྟེ། དང་པོ་བླ་མ་བརྒྱུད་པའི་རིམ་པ་བསྟན་པ། རྒྱུད་བཞིའི་ཁྱད་ཆོས། རྒྱུད་བཞི་ངོས་བཟུང་བ། རྒྱུད་བཞིའི་ཡོན་ཏན་བསྟན་པ། རྒྱུད་སོ་སོའི་དོན་རྒྱས་
པར་བཤད་པ། མཐའ་དཔྱད་པ། ཁོག་ཕུབ་པ། འབྲུ་བསྣན་པ། འཐད་ལྡན་གྱི་རིགས་པས་བསྒྲུབ་པ། ལུང་གི་རྒྱབ་བརྟེན་དྲངས་པ། དེ་དག་གི་དོན་བསྡུ་བའོ། །དང་
པོ་བླ་མ་བརྒྱུད་པའི་རིམ་པ་བསྟན་པ་ནི། དུས་ཕུན་སུམ་ཚོགས་པ་སངས་རྒྱས་ཞལ་བཞུགས་དུས་ཤིང་ཕོ་བྱི་བ་ལོའི་ཆོ་འཕྲུལ་ཁྲ་ཡི་ཟླ་བའི་ཚེ་ཞག་གཅིག་གི་ཉིན་བར།
གནས་ཕུན་སུམ་ཚོགས་པ་རྡོ་རྗེ་གདན་ནས་ནུབ་ཕྱོགས་སུ་དཔག་ཚད་གཉིས་དང་རྒྱང་གྲགས་ཕྱེད་འདས་པ་ན། སྨན་གྱི་གྲོང་ཁྱེར་ལྟ་ན་སྡུག་བྱ་བ་ཡོད། ང་རྒྱ་གར་ལ་ལན་
གསུམ་ཕྱིན་དུས་མིག་གིས་མཐོང་ཞིང་། གནས་དེར་ཕྱིན་དུས་ཁོ་བོ་དང་སྨན་པའི་རྒྱལ་པོ་མཇལ་བས། དེ་ན་འཁོར་ཕུན་སུམ་ཚོགས་པ་ལྷ་དང་དྲང་སྲོང་དང་ཕྱི་ནང་གི་འཁོར་

དཔག་ཏུ་མེད་པ་འདུག སྟོན་པ་ཕུན་སུམ་ཚོགས་པ་ངོ་བོ་ཐུབ་པ་རྣམ་པ་སྨན་བླའི་ཆ་བྱད་ཅན་ཞིག་འདུག ཆོས་ཕུན་སུམ་ཚོགས་པ་རྒྱུད་རྒྱལ་བདུད་རྩི་སྙིང་པོ་འདི་ལ་བཤད་
ཉན་མཛད་པ་འདུག་གོ །དེ་དག་ནི་ཁོ་བོས་ཕྱིས་སུ་དག་སྣང་མཐོང་བ་ཡིན། རྒྱུད་འདི་སྨན་བླས་སྔོན་བཀའ་སྩལ་ནས་རིམ་པར་བརྒྱུད་དེ་ཁོ་བོ་ལ་བྱུང་བའི་བརྒྱུད་རིམ་ནི་འདི་
ལྟར་ཡིན་གསུངས་ནས་འདི་སྐད་གནང་ངོ༌། །རྫོགས་པའི་སངས་རྒྱས་བཅོམ་ལྡན་སྨན་གྱི་བླ། །རིག་པའི་ཡེ་ཤེས་ཞབས་དང་ཡིད་ལས་སྐྱེས། །ཀུན་དགའ་བོ་དང་གཞོན་ནུ་
འཇིགས་མེད་གྲགས། །ནཱ་གཱ་རྫུ་ན་དཔལ་ལྡན་དཔའ་བོ་དང་། །པཎ་ཆེན་ཙནྡྲ་དེ་ཝ་དག་ལ་བརྒྱུད། །དེ་ལ་བཻ་རོས་ཞུས་ནས་བདག་ལ་གནང༌། །སླར་ཡང་ཁོ་བོས་པཎ་ཆེན་
ཙནྡྲ་ལས། །རྒྱུད་ཀྱི་ཁ་སྐོང་དཀའ་འགྲེལ་དཀར་ཆག་དང་། །གབ་པ་གསལ་བྱེད་ཐོ་བྱང་ལ་སོགས་ཞུས། །ཞེས་གསུངས་སོ། །ཡང་པདྨ་རྒྱལ་པོས་ཞུས་པ། སྨན་གྱི་གྲོང་

༄༅། །ཁྱེར་ལྟ་ན་སྡུག་རྒྱ་གར་ན་ཡོད་པ་གཡུ་ཐོག་ཆེན་པོས་དག་སྣང་དུ་གཟིགས་པ་ངོ་མཚར་ཆེ་ལགས། ཆོ་འཕྲུལ་ཁྲ་ལ་བྱེད་པའི་རྒྱུ་མཚན་གང་ལགས་ཟེར་བས། གཡུ་
ཐོག་ཆེན་པོས་གསུངས་པ། ཆོ་འཕྲུལ་ཁྲ་ལ་བྱེད་པ་ངེད་དུ་མ་ཟད་རྒྱ་གར་བ་རྣམས་ཀྱང་བྱེད་དེ། མཁས་པ་ཆེན་པོའི་ཞལ་ནས། དུས་ཕུན་སུམ་ཚོགས་པ་སངས་རྒྱས་ཞལ་
བཞུགས་པ་ཤིང་ཕོ་བྱི་བ་ལོའི་ཆོ་འཕྲུལ་ཁྲ་ཡི་ཟླ་བའི་ཚེས་བརྒྱད་ཀྱི་ཉིན་པར། གནས་ཕུན་སུམ་ཚོགས་པ་སྨན་གྱི་གྲོང་ཁྱེར་ལྟ་ན་སྡུག འཁོར་ཕུན་སུམ་ཚོགས་པ་ལྷ་དང་དྲང་
སྲོང་དང་ཕྱི་ནང་ལ་སོགས་པའི་འཁོར་གྱི་དབུས་སུ། སྟོན་པ་ཕུན་སུམ་ཚོགས་པ་ཤཱཀྱ་ཐུབ་པ་སྨན་བླའི་རྣམ་པ་དེས། ནད་བཞི་བརྒྱ་རྩ་བཞི་ཞི་བར་བྱེད་པའི་སྨན་གྱི་ཏིང་ངེ་
འཛིན་ལ་སྙོམས་པར་བཞུགས་ནས། སྙོམས་པར་ཞུགས་མ་ཐག་ཏུ་སྟོན་པའི་དབུའི་གཙུག་ཏོར་ནས་བཟུང་ཐུགས་ཀ་དང༌། ལྟེ་བ་དང་། གསང་གནས་ལས་འོད་ཟེར་ཁ་དོག་

མི་འདྲ་བ་བརྒྱ་སྟོང་དུ་མ་ཕྱོགས་བཅུར་འཕྲོས་པས། སྤྱིར་སེམས་ཅན་ཐམས་ཅད་ལ་ཕོག བྱེ་བྲག་ཏུ་འཁོར་བཞི་ལ་ཕོག ཁྱད་པར་དུ་རིགས་གསུམ་མགོན་པོ་ལ་ཕོག་པས། །
སངས་རྒྱས་ཀྱི་མཐུས་རིགས་གསུམ་མགོན་པོས་པུས་མོ་ས་ལ་བཙུགས། བླ་གོས་ཕྲག་པ་གཅིག་ཏུ་གཟར་ཏེ། འདི་སྐད་ཅེས་སྟོན་པ་དྲང་སྲོང་དང་བཅས་པ་རྣམས་ལ་གསོལ་
ཏོ༑ །ཀྱེ་སྟོན་པ་བཅོམ་ལྡན་འདས། སྤྱིར་སེམས་ཅན་ཐམས་ཅད་དང་བྱེ་བྲག་ཏུ་འཁོར་སྡེ་བཞི་དང་ཁྱད་པར་དུ་རིགས་གསུམ་མགོན་པོའི་དོན་དུ་ཆོས་ཕུན་སུམ་ཚོགས་པ་ཉྷི
བདུད་རྩི་སྙིང་པོ་བཤད་དུ་གསོལ་ཞུས་པས། སྟོན་པ་སྨན་པའི་རྒྱལ་པོ་དེ་ཏིང་ངེ་འཛིན་དེ་ལས་བཞེངས་ཏེ། འགྲོ་བ་ཀུན་འདུལ་ཟིལ་གནོན་གྱི་ཏིང་ངེ་འཛིན་ལ་སྙོམས་པར་
བཞུགས་སོ། །ཞུགས་མ་ཐག་ཏུ་སྟོན་པའི་སྨིན་མཚམས་ནས་འོད་ཟེར་ཁ་དོག་བརྒྱ་སྟོང་དུ་མ་ཕྱོགས་བཅུར་འཕྲོས་པས། སེམས་ཅན་ཐམས་ཅད་ཀྱི་ཐེ་ཚོམ་དང་སྒྲོ་འདོགས་

༄༅། །བསལ། སླར་སྨིན་མཚམས་སུ་འདུས་པ་ལས། སྤྲུལ་པའི་སྟོན་པ་དྲང་སྲོང་རིག་པའི་ཡེ་ཤེས་ཞེས་བྱ་བ་གཅིག་བྱུང་སྟེ། མདུན་གྱི་བར་སྣང་ལ་བཞུགས་ནས་འདི་
སྐད་གསུངས་སོ། །ཀྱེ་གྲོགས་པོ་དག་ཤེས་པར་གྱིས་ཤིག །སྤྱིར་སེམས་ཅན་ཐམས་ཅད་དང་བྱེ་བྲག་ཏུ་འཁོར་བཞི་དང༌། ཁྱད་པར་དུ་རིགས་གསུམ་མགོན་པོའི་དོན་དུ་ངས་
ཆོས་ཕུན་སུམ་ཚོགས་པ་བདུད་རྩིའི་སྙིང་པོ་འདི་བཤད་ཀྱིས་ཉོན་ཅིག་ཟུངས་ཤིག ཡིད་ལ་ཆོངས་ཤིག ངེས་ཤིང་སྟོན་པར་གྱིས་ཤིག་གསུངས་ནས། ཆོས་ཕུན་སུམ་ཚོགས་ཏྟཱ
པ་བདུད་རྩིའི་སྙིང་པོ་ཡན་ལག་བརྒྱད་པ་གསང་བ་མན་ངག་གི་རྒྱུད་འདི་དང་པོ་རིགས་གསུམ་མགོན་པོ་ལ་གནང་ཞིང་། དེ་ཡང་སངས་རྒྱས་སྨན་བླའི་བརྒྱུད་པ་ལ་དྲང་སྲོང་
རིགས་འཛིན་བརྒྱུད་པ་བྱུང་། རྒྱ་ནག་རི་བོའི་རྩེ་མོ་རུ་འཇམ་དཔལ་གྱིས་འཚོ་བྱེད་གཞོན་ནུར་སྤྲུལ་ནས་བཤད། རྡོ་རྗེ་གདན་དང་རི་བོ་བྱ་རྐང་དུ་སྤྱན་རས་གཟིགས་ཀྱིས་དྲང་

སྲོང་དུ་སྤྲུལ་ནས་བཤད། ཨོ་རྒྱན་ཡུལ་དུ་གོ་འོ་ཤ་སྟ་ལ་ཕྱག་ན་རྡོ་རྗེས་བདུད་དུ་སྤྲུལ་ནས་བཤད་དོ་གསུངས་སོ། །མཐར་ཐུག་གི་ལམ་ཡིན་པའི་ཕྱིར་ལམ་གྱི་ཁྱད་ཆོས་བཅུ་
བདུན་པོ་གང་ཡིན་ཞུས་པས། གཡུ་ཐོག་ཆེན་པོས་འདི་སྐད་གསུངས་སོ། །མདོ་ཐམས་ཅད་ཀྱི་ཉིད་ཁུ། རྒྱུད་ཐམས་ཅད་ཀྱི་གཙོ་བོ། མན་ངག་ཐམས་ཅད་ཀྱི་སྙིང་པོ། །
ལུང་ཐམས་ཅད་ཀྱི་འབྱུང་ཁུངས། གསོ་བ་རིག་པ་ཀུན་གྱི་འབྱུང་གནས། ཐེག་པ་མཐོ་དམན་ཀུན་གྱི་ཡང་རྩེ། ལག་ལེན་དམར་ཁྲིད་ཀྱི་གདམས་པ། གདམས་པ་གནད་ཀྱི་
ལྡེ་མིག མི་ཤེས་མུན་སེལ་གྱི་སྒྲོན་མེ། ངེས་ཤེས་དང་ཡིད་ཆེས་སྐྱེ་པར་བྱེད་པའི་ས་བོན། འཁྲུལ་མེད་མཁས་ཁྱད་འབྱེད་པའི་གནད་འགག ཐེ་ཚོམ་དང་སྒྲོ་འདོགས་གཅོད་
པའི་རལ་གྲི། ནད་གདོན་དཔུང་འཇོམས་ཀྱི་ཐོ་བ། ཟབ་པ་རྒྱ་འགྲོལ་གྱི་སེན་མོ། ཡོན་ཏན་ཀུན་འབྱུང་གི་ནོར་བུ། གསོ་ཐབས་ཀྱི་རྩ་བ། གསོ་ཐབས་ལག་ལེན་གྱི་གཉེན་

༄༅། །པོ་དང་བཅུ་བདུན་ནོ། །དེ་ནས་གཡུ་ཐོག་ཆེན་པོས་སློབ་མ་རྣམས་ལ་གདམས་ངག་གི་དཀོར་མཛོད་རྣམས་ཁ་ཕྱེ་སྟེ་རང་རང་གང་འདོད་ཀྱི་གདམས་པས་ཚིམ་པར་
མཛད་དོ། །དེ་ནས་གཡུ་ཐོག་ཆེན་པོ་སློབ་མའི་ཚོགས་དང་བཅས་པ། ལ་སྟོད་གཙང་ཕྱོགས་ལ་ཕེབས་པའི་ལམ་བར་ལྷ་སར་བྱོན་ནས་ཇོ་བོ་རིན་པོ་ཆེ་ལ་གསེར་སྲང་ལྔ་བཅུའི་
ཞལ་གསེར་ཕུལ། གསེར་སྲང་གསུམ་མཎྜལ་ཕུལ་ནས་འདི་སྐད་གསུངས་སོ། །མཚན་དཔེའི་གཟི་བརྗིད་མདངས་ལྡན་གསེར་མདོག་སྐུ། །ཐུགས་རྗེ་ཆེན་པོ་འགྲོ་བ་ཡོངས་
ལ་ཁྱབ། །མི་མཐུན་བདུད་ཀྱི་ཕྱོགས་ལས་རྣམ་པར་རྒྱལ། །འགྲོ་བ་ནད་ཀྱིས་གདུངས་ལ་ཐུགས་རྗེས་སྐྱོབས། །བདག་གིས་འགྲོ་དོན་ནུས་པར་བྱིན་གྱིས་རློབས། །སྨན་
རྣམས་བདུད་རྩིར་འགྱུར་པའི་དངོས་གྲུབ་སྩོལ། །དེ་ནས་སྐུ་གཉེར་རྣམས་ལ་རྙེད་བཀུར་དང་འབུལ་བས་ཚིམ་པར་བྱས་ནས། ཇོ་བོ་རིན་པོ་ཆེའི་དྲུང་དུ་ཉིན་མཚན་གཡེལ་བ་

མེད་པར་ཁ་ཙམ་ཚིག་ཙམ་མ་ཡིན་པའི་གསོལ་བ་བཏབ་པས། ཞག་ལྔ་ཙམ་སོང་བའི་ཐོ་རངས་ཤིག་སེམས་འུར་བལྟ་བུ་ཞིག་བྱུང་ནས། ཇོ་བོ་རིན་པོ་ཆེའི་ཞལ་ནས་འདི་སྐད་
གསུང་བྱུང་ངོ༌། །སྨན་བླའི་གསུང་སྤྲུལ་འཕགས་པ་འཇམ་དཔལ་ཡིན། །དེ་ཡི་རྣམ་སྤྲུལ་འཚོ་བྱེད་གཞོན་ནུ་ཡིན། །གཞོན་ནུའི་སྤྲུལ་པ་གཡུ་ཐོག་ཡོན་ཏན་མགོན། །བོད་དུ་
གསོ་དཔྱད་བསྟན་པ་དར་བ་ལ། །དུས་གསུམ་སངས་རྒྱས་རྣམས་ཀྱིས་ཐུགས་རྗེས་བསྐུལ། །གསོ་དཔྱད་བཀའ་དང་བསྟན་བཅོས་མན་ངག་རྣམས། ཁྱེད་ཀྱིས་མ་རྟོགས་པ་ནི་
གཅིག་ཀྱང་མེད། །ཉིད་ཀྱི་ཡོན་ཏན་རྒྱ་མཚོའི་ཀློང་དང་འདྲ། །གཞན་གྱི་ཡོན་ཏན་རྒྱ་མཚོ་དག་བླངས་པའི། །རྫ་བུམ་ཆུ་ཡིས་བཀང་བ་ལྟ་བུ་ཡིན། །མཁས་རློམ་རྣམས་ཀྱི་
འགྲན་ཟླ་རྩོད་ན་ཡང་། །འགྲན་ཀྱང་འགྲན་ཟླ་བྲལ་བའི་གཡུ་ཐོག་པ། །ཁྱེད་ཉིད་བརྒྱ་དང་རྩ་ལྔ་བོད་དུ་བཞུགས། །འགྲོ་བའི་ནད་གསོ་སྨན་པའི་གཙོ་བོ་ཡིན། །དེ་ནས་

༄༅། །སྨན་བླའི་ཕོ་བྲང་ཉམས་དགའ་བར། །འགྲན་ཟླ་མེད་པའི་ཚོགས་དཔོན་དམ་པར་འགྱུར། །གསུངས་སོ། །ཡང་གཡུ་ཐོག་ཆེན་པོས་གསོལ་བ་འདི་ལྟར་བཏབ་བོ། །
 བསྟན་པའི་གཙོ་བོ་གསེར་མདོག་གཟི་བརྗིད་མདངས་ལྡན་འགྱུར་མེད་སྐུ། །འོད་དང་འོད་ཟེར་དྲ་བ་དཔག་མེད་ཕྱོགས་བཅུར་འཕྲོ། །དམིགས་མེད་མཁྱེན་པའི་སྤྱན་ལྡན་ཀུན་
གྱི་ཡབ་གཅིག་རྗེ། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་འབྱུང་བའི་གནས། །བདག་གི་བླ་མ་འགྲོ་བའི་སྐྱབས་མགོན་བསླུ་མེད་ཁྱེད་ལ་བདག་ཅག་དད། །བདག་མེད་གནས་
ལུགས་རྟོགས་དང་འཕྱུགས་མེད་བརྟན་པ་ཐོབ་པར་བྱིན་གྱིས་རློབས། །ཞེས་སྨོན་ལམ་བཏབ་ནས་འདི་སྐད་གསོལ་བ། །ཟག་མེད་ཀྱི་དགེ་བ་གང་ཞིག་ལ་བརྗོད་བྲལ་བློ་
འདས་སྒོམ་པ་ཕན་ཡོན་ཆེ་མོད། ཟག་བཅས་གང་ཞིག་ལ་ཕན་ཡོན་གང་ཆེ་ཞུས་པས། ཇོ་བོ་རིན་པོ་ཆེའི་ཞལ་ནས། ཟག་བཅས་ཀྱི་དགེ་བ་གསོག་པ་ལ་སེམས་ཅན་གང་

ཞིག་གི་སྲོག་སྐྱབས་པ་ཕན་ཡོན་ཆེ། དེ་བས་ཀྱང་མི་མགོན་མེད་སྐྱབས་མེད། མ་ནུས་པ། གོས་མེད། ཟས་མེད་སྙིང་རྗེ་བའི་ཡུལ་ལམ། ཆོས་བྱེད་པའི་གེགས་སུ་འགྲོ་
བའི་སྲོག་སྐྱབས་པ་ནི་གོང་ན་མེད། བླ་ན་མེད། གཞན་གྱིས་དོར་བར་མི་ནུས། ཕུན་སུམ་ཚོགས་པ་ཁྱད་པར་འཕགས་པའི་མཆོག ལམ་གྱི་རྩ་བ། ཐེག་པའི་ཡང་རྩེ། །
སངས་རྒྱས་ཐོབ་པའི་དངོས་རྒྱུ། མྱུ་གུ་སྐྱེ་བའི་ས་བོན་དང་འདྲའོ། །ཕ་བླ་མ་བྱང་ཆུབ་སེམས་དཔའི་རིགས་ཅན་ནི་ལྟ་སྨོས་ཀྱང་ཅི་དགོས། འཁོར་བ་དང་ངན་སོང་གི་རྒྱུ།
 མཐོ་རིས་དང་ཐར་པའི་གེགས་བྱེད་པའི་དམ་ཉམས་སྡིག་ཅན་དམུ་རྒོད་འདུལ་དཀའི་འགྲོ་བ་ཕལ་མོ་ཆེའི་སྲོག་སྐྱབས་པ་ལའང་། ཕན་ཡོན་གཞལ་དུ་མེད། དེ་ཡང་བག་མེད་
པ་དང་། རློམས་སེམས་དང་། ཁོང་ཁྲོ་དང་། སེར་སྣ་དང་། ཕྲག་དོག་དང་། གཞོག་སློང་སྤངས་ཏེ། བྱམས་སྙིང་རྗེའི་གཞི་བཟུང་། ཁྲེལ་ངོ་ཚའི་གོས་གྱོས། བརྩོན་

 ༄༅། །འགྲུས་དྲག་པོ་དང་། སེམས་བསྐྱེད་བཟང་པོའི་རྒྱན་བཏགས། མན་ངག་གནད་ལྡན་གྱི་ལག་ཆ་ཐོགས། ཆ་དཔྱད་འཛོམ་པོ་གྲོགས་སུ་སྦྲན། ལྟ་བ་རྣམ་དག་གི་
རྩིས་ཟིན་ན་ཕན་ཡོན་གཞལ་དུ་མེད། བརྗོད་དུ་མེད། དཔག་པར་དཀའ། བླ་མ་མཉེས་པའི་མཆོད་པ་ཡིན། ཡི་དམ་མཉེས་པའི་དམ་རྫས་ཡིན། མཁའ་འགྲོ་མཉེས་པའི་
ཚོགས་འཁོར་ཡིན། མ་བསྒོམ་པར་འཚང་རྒྱ་བ། མ་ཕྱིན་པར་ས་ལམ་བགྲོད་ནུས་པ། མ་བྱས་པར་ལམ་སྣ་ཟིན་པའི་གདམས་ངག་བྱ་སླ། ཚེགས་ཆུང་། དོན་ཆེ། དཔག་
པར་དཀའ་བ། མྱུར་དུ་འགྲུབ་པ། བླ་མ་བཻཌཱུཪྻའི་ཆེ་བ་དགུ། ཡིད་ཆེས་བདུན། ཡན་ལག་བཞི་དང་ལྡན་པ། སངས་རྒྱས་ལག་བཅང་གི་གདམས་པ་ཡིན་ནོ་གསུངས་
སོ༑ །མདོ་ལས་ཀྱང་། འཕགས་པ་མིན་ཡང་ཕ་མ་དང་། །ནད་པ་དང་ནི་ཆོས་སྨྲ་དང༌། །སྐྱེ་མཐའི་བྱང་ཆུབ་སེམས་དཔའ་ལ། །ཡོན་ནི་གཞལ་དུ་མེད་པར་བཤད། །ཀླུ་

སྒྲུབ་ཀྱིས་ཀྱང་། སེམས་ཅན་མགོན་མེད་མ་ནུས་དང༌། །འདོད་ཡོན་མེད་དང་ཟུག་རྔུས་བཏབ། །གཉེན་མེད་བྱེས་སུ་འཁྱམས་པ་ལ། །ཕན་ཡོན་གཞན་གྱིས་དོ་ཟླ་མེད། །
ཅེས་དང་། ཞི་བ་ལྷས། འགྲོ་བ་ནད་པ་ཇི་སྙེད་པ། །ནད་སོས་གྱུར་གྱི་བར་དག་ཏུ། །སྨན་དང་སྨན་པ་ཉིད་དག་དང༌། །དེ་ཡི་ནད་གཡོག་བྱེད་པར་ཤོག །ཅེས་དང་། །
འདུལ་བ་ལུང་ལས། རྒྱལ་པོ་གཟི་མིག་ཅན་གྱིས་སློབ་ལམ་དུ་ཚོགས་གཞན་མ་བསགས་པར་ནད་པའི་བྱ་བ་ཁོ་ན་བྱས་པས། ཚེ་འདིར་དགའ་བདེ་དཔལ་འབྱོར་དང་ལྡན་
ཞིང་༑ ཕྱི་མ་ས་ལམ་མཐའ་དག་བགྲོད་ནས་མངོན་པར་བྱང་ཆུབ་པར་གྱུར་པ་ནི་ལས་དང་སྨོན་ལམ་མཐའ་བཙན་ཞིང་། ནད་པའི་བྱ་བ་བྱས་པ་དོན་ཆེན་པོ་མཐོང་ངོ༌། །མདོ་
དཀོན་མཆོག་བརྩེགས་པ་ལས། རྡོ་རྗེ་རབ་འབྱམས། གཞན་ཡང་བྱང་ཆུབ་སེམས་དཔའ་གང་གི་རྨི་ལམ་ན། བདག་སེམས་ཅན་ནད་པ་རྣམས་གསོ་བར་ཀུན་ཏུ་ཤེས་ན། །

༄༅། །བྱང་ཆུབ་སེམས་དཔའ་དེ་ནི་ས་དང་པོ་བརྒྱད་པ་དག་ལས་གང་ཡང་རུང་བར་ལྟ་སྟེ། དེ་ལས་ཀྱི་སྒྲིབ་པ་ཆུང་བ་དང་། བདུད་ཀྱི་ལས་ཤས་ཆེ་བས། སྙིང་རྗེ་ཆེན་
པོས་ཡོངས་སུ་སྦྱངས་པར་བྱས་ཤིང༌། གཞན་ལ་ཕན་པ་ལ་བརྩོན་པ་དང་། ཕྱིས་རེ་བ་མེད་པ་ཡང་བྱའོ། །དེས་ན་དེའི་སྒྲིབ་པ་དེ་རྣམ་པར་དག་པར་འགྱུར་ཞིང་། བྱང་ཆུབ་
ཏུ་ངེས་པར་འབྱུང་བར་ཡང་འགྱུར་རོ། །གང་དེའི་ནད་གང་ཞིག་གིས་ཁྱེའུ་སོས་ན་ས་དང་པོ་ཐོབ་བོ། །ཁྱེའུ་ཆུང་སོས་ན་ས་གཉིས་པ། སྐྱེས་པ་སོས་ན་ས་གསུམ་པ། བུད་ཧཱུཾ
མེད་བུ་བཅས་སོས་ན་ས་བཞི་པ། སྒོམ་པ་དང་ལྡན་པའི་བླ་མ་དགེ་བའི་བཤེས་གཉེན་སོས་ན་ས་ལྔ་བ། རིམས་ནད་ཀྱིས་ཐེབས་པ་སོས་ན་ས་དྲུག་པ། སྐྱ་རྦབ་འོར། དམུ་
ཆུའི་ནད་པ་སོས་ན་ས་བདུན་པ། གཉན་ཤ་བཀྲ་གླང་ཤུའི་སྡེ་ཚན་ས་བདག་གི་ནད་སོས་ན་ས་བརྒྱད་པ། སྐེམ་བྱེད་མཛེ་ནད་སོས་ན་ས་དགུ་པ། འབྱུང་པོ་དང་སྟེང་གདོན་

སོས་ན་ས་བཅུ་པ། འདུས་ནད་སྨུག་པོ་སོས་ན་ས་བཅུ་གཅིག་པ། བྱ་གདོན་པུ་ཏྲའི་ནད་སོས་ན་ས་བཅུ་གཉིས་པ། ཁྱི་སྨྱོན་གྱིས་ཟིན་པའི་ནད་པ་སོས་ན་ས་བཅུ་གསུམ་པ་རྡོ་
རྗེ་འཛིན་པའི་ས་ལ་གནས་པའོ། །གཞན་ཡང་ནད་རབ་ཏུ་ཞི་བའི་མདོ་ལས། ནད་པ་གང་ཞིག་གི་དོན་དུ་གོམས་པ་གཅིག་དོར་ན། དེ་ལ་ཟས་དང་སྐོམས་དང་མལ་ཆ་དང་ན་
བའི་གསོས་སྨན་དང་གོས་དང་རྒྱན་ལ་སོགས་པ། དཔལ་འབྱོར་ཕུན་སུམ་ཚོགས་པར་འགྱུར་རོ། །སྨན་ཐུན་གཅིག་གམ་ཆས་གོས་ཆ་གཅིག་བྱིན་ན། བདུད་ཀྱི་ལས་མེད་
དོ༑ །སྙིང་རྗེ་ཆེན་པོས་ཟིན་ན། ངན་སོང་མེད་ཅིང་ལས་སྒྲིབ་དག་ནས་ས་ལ་གནས་པའི་བྱང་ཆུབ་སེམས་དཔར་འགྱུར་རོ། །ཞེས་དང་། མདོ་དྲན་པ་ཉེར་གཞག་ལས། །
ནད་གང་དང་གང་གི་བྱེ་བྲག་སོས་པའམ་མ་སོས་ཀྱང་སླ་བཅོས་མེད་པར་བག་ཡོད་དང་། ཁ་རང་དུ་ལྟས་པའི་ཕྱིར་གང་དང་གང་གི་ལས་བྱས་པ་དེ་ནི་ལས་བཟང་ཞིང་ཕྱིར་མི་

༄༅། །ལྡོག་པའི་ས་དང་པོའོ། །ཞེས་གསུངས་སོ། །དེ་ནས་གཡུ་ཐོག་ཆེན་པོས་ཇོ་བོ་ལ་གསོལ་བ་འདེབས་ཀྱིན་ཞག་གཉིས་ལྷ་སར་བཞུགས་སོ། །དེ་ནས་དཔོན་སློབ་སྟོང་
ཁ་ཡར་གཅིག་ཡོད་པ་ལ། གཙང་ས་ངན་པས་ཆས་མི་འབྱོར་གསུངས་ནས། སློབ་མ་རྣམས་ལ་གཡུ་ཐོག་ཆེན་པོས་འདི་སྐད་གསུངས་སོ། །ཁྱེད་རྣམས་རང་འདོད་ཁོག་འགྲས་
སེར་སྣ་ངན་གཡོ་བོར་ལ་བྱང་ཆུབ་སེམས་ཀྱི་གཞི་བཟུང་། འགྲོ་བ་ནད་པའི་བྱ་བ་དོན་དུ་གཉེར། མཐོ་འགྲོགས་དང་ཁེ་ཚོང་མ་བྱེད་པར་ངག་གློད་མཐའ་ནས་ཁྱོངས། མི་ངོ་
ཟས་ངོ་ལ་མ་བལྟ་བར་ནད་ལ་ཕན་པའི་སྨན་དཔྱད་མཛོད། ཕྱོགས་ཆ་ཉེ་རིང་སྤོང་ལ་ཀུན་ལ་ཁྱབ་པའི་སྨན་པ་མཛོད། བདག་བཟུང་གི་གནས་མ་བརྟེན་པར་རྒྱལ་ཁམས་
ཕྱོགས་མེད་འགྲིམ་ལ་ནད་པ་ཕྱོགས་མེད་ལྟོས། ཆེ་བཙུན་གྱི་བླ་སྨན་མ་བྱེད་པར། སྤྲང་ལོང་བརྩེ་བས་སྐྱོང་། ནག་ཆང་ཕྱོགས་སུ་མ་འདོད་པར་དཀར་གསུམ་ལྟོ་ལ་བརྟེན།

རྟ་དྲེལ་བཞོན་པ་སྤོངས་ལ་ནད་པའི་བྲན་དུ་རྒྱུགས། མི་ཤེས་ཤེས་པར་མ་རློམས་རྒས་ཀྱང་སློབ་གཉེར་མཛོད། མི་སྲོག་ཚོད་ལེན་མ་བྱེད་མི་ཤེས་པ་ངོས་ལོངས། སྒོ་གསུམ་
ཆོས་ལ་འབད་ལ་ཕྱི་མའི་ལམ་སྣ་བཟུངས། གསུངས་ནས་སློབ་མ་བརྒྱ་ཙམ་མ་གཏོགས་གཞན་རྣམས་རང་རང་གི་གནས་སུ་སློག་གོ། །དེ་ནས་གཡུ་ཐོག་ཆེན་པོས་སློབ་མ་
རྣམས་ལ་གངས་ཏི་སེ་བསྐོར་དུ་འགྲོ་གསུངས་པས་སློབ་མ་རྣམས་ཀྱིས་བཤོལ་བཏབ་ཀྱང་མ་ཐེབས་པས། སློབ་མའི་གཙོ་བོར་གྲགས་པ་བསོད་ནམས་རྩེ་མོས་ཞུས་པ། བོད་
ན་ཏི་སེ་མེད་ཡ་གི་ཏི་འདྲ་ཡིན་པས་མི་འབྱོན་པ་ཞུ་ཞུས་པས། གཡུ་ཐོག་ཆེན་པོའི་ཞལ་ནས་འདི་བོད་ཀྱི་ཏི་སེ་ཡིན་རྒྱ་གར་ན་ཏི་སེ་དངོས་ཡོད། འདི་ཏི་འདྲ་ཡིན་ཀྱང་ཕན་ཡོན་
བསམ་གྱིས་མི་ཁྱབ་པ་མདོ་རྒྱུད་དུ་མ་ནས་གསུང་། ཁྱད་པར་ང་དང་སྨན་པའི་རྒྱལ་པོ་དང་མཇལ་དུས་ཡང་། བོད་ཀྱི་ཏི་སེ་ལ་སོགས་པའི་རི་བོ་བཞི་མཚོ་དང་བཅས་པ་སྐོར་

ཞིག་གསུངས་པས་ང་ཅིས་ཀྱང་འགྲོ་གསུངས་ཕེབས་སོ། །དེ་ནས་བོད་ཀྱི་ཏི་སེ་མཚོ་དང་བཅས་པ་འཁོར་ནས་ལ་སྟོད་ལྷོ་བརྒྱུད་དེ་སླར་ཡང་བལ་པོར་བྱོན་ནས་
འཕགས་པ་ཤིང་ཀུན་བསྐོར་ནས་ལ་སྟོད་གཙང་དབུས་བལ་པོ་ལ་སོགས་ཏེ་རྒྱལ་ཁམས་ཐམས་ཅད་དུ་འགྲོ་བ་མང་པོ་སྲོག་ལས་སྐྱབས་ཅིང་ནད་ལས་གྲོལ་བར་མཛད་དོ། །ཁྱད་
པར་འགྲོ་བ་ནད་པ་རྣམས་དང་འཚོ་བྱེད་སྨན་པ་རྣམས་ཀྱི་དོན་དུ་གསོ་དཔྱད་ཀྱི་གཞུང་མན་ངག་མང་པོ་མཁའ་འགྲོ་ལ་བཀའ་རྒྱ་བཀྲོལ་ནས་ཡི་གེར་བཀོད་ནས་བཞག་གོ། །དེ་
ནས་འོན་ལྗང་རྡོའི་ལྷ་ཁང་དུ་ཕེབས་པས། རྒྱལ་པོའི་བླ་སྨན་འཛིན་པ་བཞི་ན་རེ། རྩའི་རྒྱལ་བློན་སྲས་དང་བཅས་པ་ངོས་འཛིན་ལུགས་ཞིག་ཞུ་ཟེར་ནས་ཇ་སིགས་གཅིག་ཡོན་
དུ་ཕུལ་ནས། གཡུ་ཐོག་ཆེན་པོའི་ཞལ་ནས་བྱི་ཚག་རླིག་ཆུང་དམར་རུ་བ་ཚོ་ལ་མི་རྒན་གྱི་གྲགས་པ་གཅིག་བསྐུ་དགོས་གསུངས་ནས་གདམས་པ་འདི་སྐད་གནང་ངོ༌། །རྩའི་

རྒྱལ་པོ་སྡེ་ལྔ། རྩའི་བློན་པོ་སྡེ་དྲུག །རྩའི་བཙུན་མོ་སྡེ་དགུ། རྩའི་སྲས་སྡེ་བཅུ། རྩའི་ལས་བྱེད་སྡེ་གཅིག རྩའི་ཁོལ་མོ་སྡེ་གཅིག རྩའི་དམག་མི་གྲངས་ལས་འདས་པ།
དྭངས་མ་དང་རླུང་ཐིག་ལེ་རྒྱུ་བའི་རྩའི་གཙོ་མོ་གསུམ། རྩའི་འཁོར་ལོ་བཞི། རྩའི་ཕོ་བྲང་ལྔ་རྣམས་ཡོད་དོ་གསུངས་ནས་རྩའི་སྟོང་ཐུན་གསུངས་སོ། །དེ་ནས་བླ་སྨན་རྣམས་
ལ་སླར་ཡང་། གཡུ་ཐོག་ཆེན་པོས་འདི་སྐད་གསུངས་སོ། །བླ་མ་སྨན་བླས་བྱིན་གྱིས་རློབས། །གསོ་རིག་བཀའ་དང་བསྟན་བཅོས་ཀྱི། །གཞུང་ལུགས་ལུང་རིག་ཁྱེད་རང་
མཁས༑ །ལག་ལེན་མན་ངག་ཁྱེད་རང་ལྡན། །ང་རྒྱལ་ཁེངས་དྲེགས་ཁྱེད་རང་ཆེ། །འགྲོ་བ་ནད་པ་གསོ་བ་ལ། །བྱམས་དང་སྙིང་རྗེའི་བདུད་རྩི་དགོས། །ལེ་ལོ་མེད་པའི་
བརྩོན་འགྲུས་དགོས། །རིག་པས་དཔྱོད་ཤེས་ཤེས་རབ་དགོས། །རྣམ་རྟོག་མེད་པའི་བསམ་གཏན་དགོས། །ལོག་སྒྲུབ་བཟོད་པའི་བཟོད་པ་དགོས། །ཕན་བསྟེན་གནོད་

༄༅། །བསྲུང་ཚུལ་ཁྲིམས་དགོས། །སེར་སྣ་སྤངས་པའི་སྦྱིན་པ་དགོས། །འདོད་དོན་འགྲུབ་པའི་སྨོན་ལམ་དགོས། གསལ་འགྲིབ་མེད་པའི་ཡེ་ཤེས་དགོས། །བློ་སྣ་
འཁྲིད་པའི་ཐབས་མཁས་དགོས། །གཏམ་ངན་འཁུར་བའི་བློ་སྟོབས་དགོས། །སྒྱིད་ལུག་མེད་པའི་དཔའ་རྩལ་དགོས། །ཉེས་པ་སླར་ལོག་དྲན་འཛིན་དགོས། །ཆོག་ཤེས་
སེམས་ལ་ཁལ་འགེལ་དགོས། བློ་ཆེ་བློ་བརྟན་བློ་གཟེག་དགོས། །གསུངས་སོ། །དེ་ནས་གཡུ་ཐོག་ཆེན་པོ་དང་མི་མགོ་བོ་ཚལ་བར་ཆག་པ་གཅིག་དང་མཇལ་བས། འདི་
ལྟ་བུའི་ནད་པ་མི་གསོ་དཔྱད་བྱས་ཀྱང་ཕུག་ཕན་ཐོགས་པ་དཀའ་གསུངས་པས། ནད་པ་དེ་ན་རེ། བདག་རྣམས་མི་འགྱོད་པ་ལ་ཕན་པས་གང་ལ་གང་དགོས་པ་མཁྱེན་མཁྱེན་
ཟེར་བས། འོ་ན་སྨན་པ་གཞན་དང་སྤྲད་ཀྱི་གསུངས་པས། སྨན་པ་གཞན་གྱིས་དོན་མེད་ཁྱེད་རང་གི་ལག་ཏུ་འཆི་ཟེར། དེ་ནས་གཡུ་ཐོག་ཆེན་པོའི་དྲ་བྲུས་སོགས་གང་ལ་

གང་འཚམས་ཀྱི་བཅོས་མཛད། ཁྱད་པར་སེང་ཕུག་དོད་པ། ཀླད་མེད་འདོན་པ། རུས་མཐོང་དབྱེ་བ། ཀླད་པ་བསྡོམས་པ། ལྷ་བ་འགུགས་པ། གྲོ་ཁའི་འཛིབས་ཆང་།
ཀྲུང་གི་ཐེམ་བུ་ལ་སོགས་ཏེ་རུས་ཆག་རྫ་སྟུགས་ཀྱི་གདམས་པ་མཛད་པས། ཀླད་རུས་རྩ་ལ་སོགས་པའི་སྐྱོན་ཐམས་ཅད་ལོངས་ནས་ནད་པ་འཁར་བ་ལ་ཆགས་ཙམ་ཡོད་དུས། །
ནད་པའི་སྤྱོད་པ་ལོག་པས། སྟེང་གདོན་གྱི་རྒྱབ་འོག་གདོན་གྱིས་བྱས་ཏེ་ཡན་ལག་རྣམས་སྟེང་གདོན་སྐྱོན་གྱིས་བལ་འདབ་ལྟར་ལོབ་པ་དང་། རེངས་པ་དང༌། ཁ་མིག་སྣ་
གསུམ་ཡོ་ཞིང་། ཁ་ཆུ་མི་ཐུབ་པ་གཏམ་ལྡིབ་བ། ལུས་ཟོ་མི་ཐུབ་པ་བྱུང་སྟེ། གཡུ་ཐོག་ཆེན་པོ་སྤྱན་དྲངས་པས། འདི་མགོ་སྐྱོན་མིན་གདོན་སྐྱོན་ཡིན་པས་ཐབས་བསྟན་
གསུངས་པས། མི་ཐམས་ཅད་ཀྱིས་མགོ་སྐྱོན་དུ་ཐག་བཅད་པས་བར་སྣང་ནས་ལྷས་ལུང་འདི་གསུངས་སོ། །མ་རིག་སྒྲིབ་པའི་དམུས་ལོང་ཐོམ་ཡོར་ཅན། །ཆགས་སྡང་དབང་

༄༅། །གིས་སྐྱེས་བུ་དམ་པ་ལ། སྐུར་འདེབས་བྱས་པས་སྨྲ་མི་ཤེས་སུ་སྐྱེ། །རྣམ་སྨིན་ཆེས་པས་དམྱལ་བའི་འགྲམ་རྡོ་ཡིན། །ཚེ་འདས་ནད་པ་ཚེ་ཡི་འཕེན་པ་རྫོགས། །
རུས་པ་ཆགས་པ་རྫ་བཏུབས་ལྟ་བུར་འགྲིག །རྩ་ཆད་དར་སྐུད་ལྟ་བུར་མཐུད་པ་སྟེ། །ལྷ་བ་ཁུགས་ཤིང་ཀླད་པ་ཞོ་ལྟར་ཆགས། །བདུད་སྲིན་སྟེང་འོག་གཉིས་ཀྱིས་བཟུང་བ་
ལ༑ །ལས་ངན་གསོག་མཁན་འདི་ཚོ་སྙིང་རེ་རྗེ། །གཉེན་པོ་སྟོབས་བཞིའི་སྒོ་ནས་བཤགས་པ་ཕུལ། །ཚེ་འདས་མཐོ་རིས་གནས་སུ་སྐྱེ་བར་ཤོག །སྡིག་ཅན་འཁོར་བའི་
གནས་ནས་དྲང་དུ་གསོལ། །ཟེར་རོ། །ཡང་གཡུ་ཐོག་ཆེན་པོས་ནད་པ་མགོ་ནད་ཡོད་པ་ཞིག་སྨན་པ་གང་གིས་བཅོས་ཀྱང་མ་ཕན་པ་ཞིག་ལ་བཅོས་མཛད་པས། མགོ་ནད་
ལས་གྲོལ་ཏེ་བསྐོར་བ་བྱེད་ཚེ། ཟས་ལོག་བྱུང་ནས་ཕོ་བ་ན་བའི་ཚེ། །མཁྲིས་སྐྱུགས་བཏང་བས་ཟས་དང་ནད་གསོན་པོར་འཐོན་ནས་ཡོད་པའི་ཚེ། ཡང་ཆ་བསྲིང་ནས་ཆུ་

གསང་བསྲོས་པས་ནད་ལས་གྲོལ་ཀྱང་ཟུངས་ཀྱིས་མ་ཐུབ་པར་ནད་པ་ཚེའི་དུས་བྱས་པ་ལས། མི་གཞན་ན་རེ། ནད་གང་བྱུང་ལ་རིམས་ཀྱིས་ཕན་པ་དང༌། ཁྱད་པར་ཕོ་བའི་
ཟས་དང་ནད་གསོན་པོར་འདོན་པའི་སྨན་པ་མཁས། ནད་པ་དུས་ལ་བབས་པར་གདའ་ཟེར་བས་ཡུལ་དེ་ན་གཡུ་ཐོག་པ་ལ་སྐུར་ཞུས་བྱེད་ཅིང་ལས་ངན་པ་གསོག་མཁན་གཅིག་
ཡོད་པ་ན་རེ། ནད་པ་སྐྱེལ་མི་དགོས་ན་གཡུ་ཐོག་པ་བྱོན་ཟེར་བས། གཡུ་ཐོག་ཆེན་པོ་ཐུགས་བརྒྱལ་བཞེངས་ཏེ། ངེད་སྨན་པ་ཚེ་ཕྱི་མའི་དོན་བྱེད་པ་རྣམས་ལ་སྐྱེལ་མི་ཡང་
དགོས༑ བསྲུ་མི་ཡང་དགོས། ཆུ་ཆུན་གྲངས་མང་ན་རྫི་བུ་ཆུ་ཆུན་གྱི་ལན་ཏུ་ཆག ནད་པ་ཀུན་སོས་ན་གདན་ཐོག་ཏུ་པུར་མི་ཆགས། རྟ་ཞོན་གྲངས་མང་ན་རྟས་བརྡབས་པ་
ཡང་ཡོངས། རྟ་ལ་ཆགས་པ་ཡང་ཡོངས། ཁྱོད་གླང་མཇུག་བརྡུང༌། བོད་མཇུག་མཉེད། ཕུ་རུ་ཕྱིན་ནས་རི་དྭགས་གཤོར། མདའ་རུ་ཕྱིན་ནས་ཉ་སྲམ་བརྡུང་། ཁྱིམ་

༄༅། །མཚེས་ཀྱི་རྭ་ལུག་རྐུ་འཕྲོག་བྱེད། ཁྱོག་དཔོན་ལ་ཡང་སྟོང་། བསླུ་རྡོ་ཕ་ལ་བྱེད་པའི་སྡིག་ཅན་འདི་ཚོ་སྙིང་རྗེ་གསུངས་པས། ཁོ་བོའི་ཡུལ་གཉན་པོ་ལ་སྐུར་བ་ཞུས་
པའི་རྐྱེན་གྱིས་དཀར་ཕྱོགས་པའི་ལྷ་རྣམས་ཀྱིས་འཕོག་ཐུག་བཏང་ནས། ཁོ་དེའི་ནུབ་འབུ་ལོགས་ལངས་ནས་འཆི་གྲབས་ཡོད་ནས། གཡུ་ཐོག་ཆེན་པོ་གདན་འདྲེན་དུ་ཡོང་
པས༑ བུ་སློབ་རྣམས་ཀྱིས་ངེད་དཔོན་སློབ་རྣམས་བྱོན་ན་ནད་པའི་སྐྱེལ་མ་བྱེད། སྡིག་ཅན་ཚེ་ཐུང་ན་དགའ་ཟེར་གཡུ་ཐོག་ཆེན་པོ་ལ་མ་ཞུས་པར། ཁོའི་ཆུང་མས་གཡུ་ཐོག་
ཆེན་པོ་བཟོད་པ་བཞེས་ལ་ནད་པ་སྲོག་ལས་བསྐྱབ་ཏུ་གསོལ་ཞུས་པས། གཡུ་ཐོག་ཆེན་པོའི་བུ་སློབ་རྣམས་ཀྱིས་ཞུས་པ། འཁོན་ཐབས་མེད་པའི་མི་ཡིན་པ་ལ་སྐུར་བ་བཏབ་
པས་འབྱོན་མི་འཚལ་ཞུས་པས། གཡུ་ཐོག་ཆེན་པོའི་ཞལ་ནས། སྤྱིར་སྨན་པས་ཁྲོ་འཛིན་བྱས་ན་སྨན་པའི་དམ་ཚིག་དང་འགལ། སྒོས་ནད་པའི་སེམས་བསད་ན་མི་བསད་

པའི་ཉེས་པ་འཕོག་གསུངས་ནས་ནད་པའི་སྔར་མགོར་བྱོན། སྨན་བླ་རིགས་འཛིན་བརྒྱུད་པ་དང་བཅས་པ་ལ་གསོལ་བ་བཏབ། བྱམས་སྙིང་རྗེའི་སྒོ་ནས་ནད་པ་དང་ནད་
གཡོག་གི་སེམས་གསོ་མཛད་ནས་ནད་དེ་ལ་ཕན་པའི་སྨན་གླ་རྩི་བདུན་པ་དང་། ཆིག་ཐུབ་ཁཎྜ་གཉིས་ལྟག་སྤྲོད་གནང་བས། ལྷ་མོ་བདུད་རྩི་མ་དངོས་སུ་བྱོན་ནས། སྦྱོར་བ་
གོང་འོག་གཉིས་གཅིག་ཏུ་བསྲེས་ལ་སྦྱོར། དེའི་སྟེང་དུ་བཤལ་སྨན་སྣོན་ལ་སྦྱོངས། སྨན་ནས་སུན་གྱིས་དྲོངས། ལོང་རྩ་ཕོབ། ནད་པ་དྲོད་ལ་སྒོར་ལ་ཕོ་བ་ཁུ་ཚུར་གྱི་ཕུར་
ཞེས་གསུངས་ནས་མི་སྣང་བར་གྱུར། དེ་ལྟར་བྱས་པས་གླང་ཐབས་ཀྱི་རིགས་ཚ་གྲང་མེད་པ་སེལ་ངེས་སོ། །ཤི་གསོས་ཀྱི་སྦྱོར་བ་བ་མོ་ཉི་ཤར་མཁའ་འགྲོའི་གསང་ཐིག་དེས་
ནད་པ་དེ་ནད་ལས་གྲོལ་ལོ། །དེ་ནས་ནད་དེ་ལས་ཐར་པའི་གཏང་རག་ཏུ། མཁས་པ་ཆེན་པོ་ལ་ཆིབས་པ་སྒ་སྲབ་ཀྱིས་བརྒྱན་པ་གཅིག་དེད་ནས་ཁལ་བརྒྱ་རྣམས་ཕུལ་ནས་

 ༄༅། །ནད་པ་འཁོར་དང་བཅས་པའི་བཤགས་པ་ཕུལ་ལོ། །དེ་ནས་གཡུ་ཐོག་ཆེན་པོས་ཕྱག་ཁོའི་མགོ་ཐོག་ཏུ་བཞག་ནས་འདི་སྐད་གསུངས་སོ། །དུག་གསུམ་ནད་སེལ་
སྨན་གྱི་བླ། །བཻཌཱུཪྻ་ལ་ཕྱག་འཚལ་ལོ། །སེམས་ཅན་ལོག་རྟོག་ཞི་བར་བྱིན་གྱིས་རློབས། །ལོག་ལྟ་ཅན་གྱི་སྨྱོན་པ་ཁྱོད། །སྒྱུ་ལུས་ཟུག་རྔུའི་ནད་ཀྱི་བཏབ། །རིན་ཅེན་
 སྲོག་དང་དོ་བྲལ་བྱུང་། །མ་བརྟགས་ངག་འཁྱལ་སྨྲས་པས་ལེན། །དཀར་ཕྱོགས་ལྷ་ཡི་ཕོག་ཐུག་བྱུང་། །སྨན་པའི་རྒྱལ་པོའི་གསུང་སྤྲུལ་དེ། །རྒྱལ་སྲས་འཕགས་པ་འཇམ་
ཡ དཔལ་ཡིན། དེ་ཡི་སྐུ་གསུང་ཐུགས་སྤྲུལ་ནི། །མི་མཆོག་འཚོ་བྱེད་གཞོན་ནུ་ཡིན། །དེ་ཡི་རྣམ་སྤྲུལ་ང་རང་ཡིན། །གཡུ་ཐོག་ཡོན་ཏན་མགོན་པོ་ང་། །དུས་གསུམ་མ་
འདྲེས་ས་ལེར་འབྱེད། །ནད་ཀྱི་རྒྱུ་རྐྱེན་རྟགས་དང་བཅོས། །འཚོ་འཆི་རྩ་ཅུའི་གྲངས་ངེས་རྣམས། །སྐྱུ་རུ་ལག་མཐིལ་བཞག་དང་མཚུངས། །ཕྲ་ཞིང་ཕྲ་བའང་འདི་གསལ་

བར་རྟོགས། །དུས་མིན་འཆི་བའི་སྐྱེལ་མ་ཡིན། །ལ་ཆེན་བསྒྲལ་ནས་ཕྱིས་མི་བཟློག །རིན་ཅེན་སྲོག་གི་བསུ་མ་ཡིན། །བདུད་རྩི་ཤི་སོས་སྨན་བཅོས་ཡིན། །ཚེ་སྲོག་སྟེར་
བའི་སློབ་དཔོན་ཡིན། །སྐྱེལ་མ་དགའ་ན་སྐྱེལ་མ་མཛོད། །བསུ་མི་དགའ་ན་བསུ་མི་འཛོད། །ཁྱེད་རང་གང་དགའ་གང་སྐྱིད་གྱིས། །སྒྲ་གྲགས་སྟོང་ཡིན་པས་ང་མི་རྩི། །
གཟུགས་སྣང་སྟོང་ཡིན་པས་ང་མི་ཞེན། །ཡིད་འགྱུ་སྟོང་ཡིན་པས་ང་མི་ཆགས། །ངག་འཁྱལ་སྨྲ་བ་ལྐུགས་པའི་རྒྱུ། །སྡིག་གསོག་མ་བྱེད་རིགས་ཀྱི་བུ། །གསུངས་པས། །
ཁོ་ན་རེ། སྤྱན་ལྔ་མངོན་ཤེས་དྲུག་དང་ལྡན། །དུས་གསུམ་མ་འགགས་ས་ལེར་མཁྱེན། སྨན་པའི་རྒྱལ་པོའི་སྤྲུལ་པ་སྟེ། །སྡིག་སྒྲིབ་བསགས་པ་མཐོལ་ཞིང་བཤགས། །
ཁྱེད་ཀྱི་བཀའ་ཚིག་རྒྱལ་པོའི་བཀའ། །རྒྱལ་པོའི་བཀའ་ལ་འགལ་ཐབས་མེད། །ཞུས་ནས་ཞབས་སྤྱི་ཐོག་ཏུ་བླངས་སོ། །དེ་ནས་གཡུ་ཐོག་ཆེན་པོས་འདི་སྐད་གསུངས་སོ། །

༄༅། །བཻ་ཌཱུཪྻ་ལ་ཕྱག་འཚལ་ལོ། །གསོ་རིག་གཞུང་ལུགས་རྒྱལ་སྲིད་སྐྱོང་། །རྒྱལ་པོ་གཡུ་ཐོག་མགོན་པོ་ཡིན། །ཚ་གྲང་གཉིས་ལ་བཀའ་ནོན་གཏོང་། །བློན་པོ་གཡུ་
ཐོག་མགོན་པོ་ཡིན། །བསིལ་དྲོད་ཤ་འཇམ་བསྡེབས་ལ་མཁས། །བཙུན་མོ་གཡུ་ཐོག་མགོན་པོ་ཡིན། །གདམས་ངག་ཕ་ནོར་བུ་བཞིན་སྤྱོད། །རྒྱལ་བུ་གཡུ་ཐོག་མགོན་པོ་
ཡིན༑ །ནད་གདོན་དགྲ་དཔུང་སྨན་གྱིས་འཇོམ། །དམག་དཔོན་གཡུ་ཐོག་མགོན་པོ་ཡིན། །ནད་ལ་ཟས་སྤྱོད་གྲོས་འདེབས་བྱེད། །གཙོ་བོ་གཡུ་ཐོག་མགོན་པོ་ཡིན། །
འགྲོ་བ་ནད་པའི་བྲན་འཁོལ་བྱེད། །གཡོག་པོ་གཡུ་ཐོག་མགོན་པོ་ཡིན། །གག་ལྷོག་གཟེར་ལ་ཐུན་ཟོར་འཕེན། །སྔགས་པ་གཡུ་ཐོག་མགོན་པོ་ཡིན། །བདུད་རྩི་སྨན་
བསྒྲུབ་ཕྱག་གཡང་འགུགས། །བོན་པོ་གཡུ་ཐོག་མགོན་པོ་ཡིན། །སྦྱོངས་གཏར་དཔྱད་ཀྱིས་ཚད་པ་གསོད། །བཤན་པ་གཡུ་ཐོག་མགོན་པོ་ཡིན། །ལག་ལེན་མན་ངག་ནོར་

ཕྱིས་ཕྱུག  ཕྱུག་པོ་གཡུ་ཐོག་མགོན་པོ་ཡིན། །འཛིན་ཞེན་སྐད་ཅིག་ཡོད་མ་ཡིན། །སྤྲང་པོ་གཡུ་ཐོག་མགོན་པོ་ཡིན། །ལ་ལས་ཟོག་པོ་ཁྲམ་པར་མཐོང་། །ལ་ལས་མི་
ཤེས་རྨོངས་པར་མཐོང་། །ལ་ལས་སྨན་བླ་དངོས་སུ་མཐོང་། །སེམས་ལ་བལྟས་ན་སངས་རྒྱས་དངོས། །མཐོང་སྣང་རྣམ་པ་སྣ་ཚོགས་དེ། །སྐྱེ་བ་སྔ་མའི་རྟེན་འབྲེལ་དང༌།
ལས་ངན་སྡིག་སྒྲིབ་ཆེ་ཆུང་ཡིན། །ཚེ་འདི་འགྲོ་དོན་ནད་པ་སྐྱོང་། །ཕྱི་མ་ལྟ་ན་སྡུག་ཏུ་འགྲོ། །གསུངས་སོ། །དེ་ནས་གཡུ་ཐོག་ཆེན་པོས་ནད་པ་གཅིག་ལ་རྩ་གཟིགས་པས།
ནད་པ་ཁྱོད་ཀྱིས་སྔར་སྨན་པ་སུ་བསྟེན། སྨན་གང་ཟས། ནད་འདི་གང་དུ་ངོས་གཟུང་གསུངས་པས། ནད་པ་དེ་ན་རེ། བདག་གི་ནད་འདི་མ་ཞུ་བ་ཡིན་ཟེར་ལོ་གཅིག་དང་
ཟླ་བ་ལྔ་ཙམ་སོང་། སྨན་པ་འཕྲད་ཚད་ཀྱིས་སྨན་ཟོས། ལྷག་པར་བདག་གི་ནད་འདི་རྒྱུས་ཡོད་པའི་སྨན་པ་བསམ་འགྲུབ་འཕེལ་བྱ་བ་གཅིག་ཡུལ་འདི་ན་ཡོད་ཟེར་རོ། །དེ་

༄༅། །ནས་སྨན་པ་དེ་བོས་ནས་གཡུ་ཐོག་ཆེན་པོས་འདི་སྐད་གསུངས་སོ། །ནད་པ་འདིའི་ནད་གང་ཡིན་གསུངས་པས། ཁོ་ན་རེ། དང་པོ་མ་ཞུ་བའི་རྒྱུ་བྱས་ད་ལྟ་སྐྲན་དམུ་
ཆུར་སོང་བ་འདྲ་ཟེར་བས། གཡུ་ཐོག་ཆེན་པོས་དེ་མིན་ནད་འདིའི་རྒྱུ་འོག་གདོན་ཡིན། ད་ལྟ་ཚད་གཞུག་མ་ཆོད་པ་ཡིན། ཟས་དང་སྤྱོད་ལམ་ལོག་པས་ད་ཚ་ཆུར་འགྲོ་
གསུང་པས། ཁོ་ན་རེ། འདི་ལ་བཅོས་ཐབས་གང་བྱེད་ཟེར་བས། གཡུ་ཐོག་ཆེན་པོས། ཚ་ཆུ་གྲང་ཆུར་སྒྱུར། གྲང་ཆུ་གཏན་ལ་འབེབས་གསུངས་པས། ཚ་ཆུ་མི་སོས་
གྲང་ཆུ་གསོར་རུང་ཟེར་བས། རྒྱུད་ཀྱི་དངོས་བསྟན་དེ་ཁ་ཡིན་ཀྱང་། གཡུ་ཐོག་པས་ཆུའི་འཁྲུལ་འཁོར་བྱས་ན་གསོས་པར་འགྱུར་གསུངས་པས། ཁོ་ན་རེ། བདག་སྨན་པ་
གཞན་རྣམས་ཀྱིས་ནི་མི་སོས་པར་ཐག་བཅད། འདི་སོས་མཁན་བྱུང་ན་སྤྲུལ་པའི་ལྷ་རྗེ་ཡིན་ཟེར་བས། གཡུ་ཐོག་ཆེན་པོས་ནད་པ་ལ་གསུངས་པ། ཁྱོད་རང་ལ་གང་ཡོད་ཀྱི་

ནོར་དངོས་སྤྱོད་རྣམས་སྤོང་ཐག་ལ་ཐོང་ཞིག་གསུངས་པས་ནད་པས་ཀྱང་། གཡུ་ཐོག་ཆེན་པོའི་གསུང་ལྟར་བྱས་སོ། །དེ་ནས་ནད་པས་བདག་གི་སྤོང་ཐག་ཚར་ལགས་ཞུས་
པས༑ གཡུ་ཐོག་ཆེན་པོས་གསུང་པ། ཁྱེད་རང་ཚེ་འདི་བློས་ཐོང་ལ་རི་ཁྲོད་འགྲིམས་གསུངས་སོ། །དེ་ནས་ནད་པས་ཚེ་འདི་ལ་མ་ཞེན་པའི་ཆོས་བྱས་སོ། །དེ་ནས་གཡུ་
ཐོག་ཆེན་པོས་ཆུའི་མན་ངག་བདུན་ལྡན་གོ་རིམ་ངེས་པའི་དཔྱད་ལ་སོགས་པ་མཛད་པས་ནད་ལས་གྲོལ་བས། སྔ་མོའི་སྨན་པ་བསམ་འགྲུབ་འཕེལ་ན་རེ། ཁྱོད་ནད་ལས་གྲོལ་
བ་ངའི་སྨན་གྱི་དྲིན་ཡིན་པས་གཏང་རག་དགོས་ཟེར་བས། ནད་པ་ན་རེ། གཡུ་ཐོག་ཆེན་པོས་ནད་ལས་གྲོལ་བ་མཛད་པས་དྲིན་ཆེ་ཁྱེད་སྨན་པའི་དཀྱུས་ཙམ་འཛིན་པ་རྣམས་
ལ་གཏང་རག་མི་ཡོང་བྱས་པས། ཁོ་ཁྲོས་ཏེ་འདི་སྐད་ཟེར་རོ། །ལས་མཁའ་འགྲོས་བྱས་པས་དངོས་གྲུབ་ཕལ་མོ་ལ་མི་ཡོང་། ནད་ངས་བཅོས་པས་དྲིན་གསོ་གཡུ་ཐོག་པ་ལ་

༄༅༎ བྱེད་པ་འདི་མི་རིགས་ཟེར། ད་མན་ཁྱོད་ཀྱི་མ་རིགས་ཀྱིས་ངེད་ཀྱི་མི་རིགས་ལ་སྨན་བླངས་པའམ་རྩ་བསྟན་པ་སྲིད་དོ་ཟེར། དེ་ནས་གཡུ་ཐོག་ཆེན་པོས་ནད་པ་ལ་
གསུངས་པ། སྤྱིར་ལྷ་རྗེ་འདི་མེད་ཐབས་མེད་པའི་མི་ཡང་ཡིན། འཁོན་ཐབས་མེད་པའི་མི་ཡང་ཡིན། གཏམ་ངན་འཁུར་བའི་མི་ཡང་ཡིན། དགེ་གསུམ་འཛོམས་པའི་མི་
ཡང་ཡིན། ཁྱོད་ཀྱི་ནད་དེ་ངེད་ཀྱིས་གསོས་པ་ཡིན་ཡང་གཏང་རག་ཁོང་ལ་ཕུལ་ཅིག་གསུངས་པས། ནད་པ་ན་རེ། མེད་ཐབས་མེད་པའི་མི་གསུམ་ལ་སོགས་པའི་དོན་
གསུང་དུ་གསོལ་ཞུས་པས། གཡུ་ཐོག་ཆེན་པོས་གསུངས་པ། སྨན་པ་མགར་བ་གཙོ་བོ་གསུམ། །མེད་ཐབས་མེད་པའི་མི་གསུམ་ཡིན། སྨན་པ་རོ་ཁུར་ཀོ་མཁན་གསུམ།
མེད་ཐབས་མེད་པའི་མི་གསུམ་ཡིན། །སྨན་པ་མི་བསྲུན་ཀོ་མཁན་གསུམ། །གཏམ་ངན་འཁུར་བའི་མི་གསུམ་ཡིན། །སྨན་པ་ཕྱུག་པོ་རྩིས་མཁན་གསུམ། །དགེ་གསུམ་ཚང་

བའི་མི་གསུམ་ཡིན། །སྨན་པ་བཟོ་བོ་ཆང་མ་གསུམ། །འདོད་ཡོན་ཚང་བའི་མི་གསུམ་ཡིན། །སྨན་པ་བླ་མ་ཤེས་ལྡན་གསུམ། །ཀུན་ལ་དགོས་པའི་མི་གསུམ་ཡིན། །སྨན་
པ་དཔོན་པོ་གཙོ་བོ་གསུམ། །གནམ་ཐིག་རྒྱན་པའི་མི་གསུམ་ཡིན། །སྨན་པ་སྟག་ཤར་གྱད་པ་གསུམ། །གཡུལ་ངོ་བཟློག་པའི་མི་གསུམ་ཡིན། །གསུངས་པས། ནད་པ་དེ་
ཡིས་སྨན་པ་བསམ་འགྲུབ་འཕེལ་ལ་གཏང་རག་སོགས་བྱ་དགའ་ཆེན་པོས་མཉེས་པར་བྱས་སོ། །དེ་ནས་གཡུ་ཐོག་ཆེན་པོས་སྨན་པ་བསམ་འགྲུབ་འཕེལ་ལ་འདི་སྐད་གསུངས་
སོ༑ །བླ་མ་ཌཱུབཻཪྻ་ལ་འདུད། །ཉོན་མོངས་གདུག་རྩུབ་ཞི་བར་བྱིན་གྱིས་རླབས། །སྨན་པ་འཚོ་བྱེད་བསམ་འགྲུབ་འཕེལ། །འདོད་ཆགས་དང་རང་འདོད་མ་ཆེ་བར། །
ཁྲེལ་དང་ངོ་ཚའི་གདན་ལ་བཞུགས། །ཞེ་སྡང་དང་ཕྲག་དོག་མ་ཆེ་བར། །དད་པ་དང་མོས་པའི་གཡང་གོས་གྱོན། །གཏི་མུག་དང་ལེ་ལོ་མ་བྱེད་པར། །བརྩོན་འགྲུས་དང་

༄༅། །བག་ཡོད་ཀྱི་སྐ་རགས་ཆིངས། །ང་རྒྱལ་དང་སེར་སྣ་མ་ཆེ་བར། །བྱམས་དང་སྙིང་རྗེའི་རྒྱན་ཆ་ཐོགས། །གཡོ་སྒྱུ་དང་གཞོག་སློང་མ་བྱེད་པར། །ངེས་འབྱུང་དང་
ཤེས་རབ་ཀྱི་རྟ་ལ་ཞོན། །ངན་གཡོ་དང་བག་མེད་མ་བྱེད་པར། །ངན་འཛིན་དང་སྐྱོ་ཤས་ཀྱི་ཅིག་རོག་མཛོད། །གཏང་རག་དང་བྱ་དགའ་མ་སེམས་པར། །ཕན་སེམས་དང་
གཞན་སེམས་གྱི་བྱ་ར་ཐོང་། །མི་སྲོག་ལ་ཚོད་ལེན་མ་བྱེད་པར། །མན་ངག་གདེང་ལྡན་དུ་སློབ་པ་གྱིས། །གདམས་ངག་ལ་ཁ་ཁྱེར་མ་བྱེད་པར། །ཙིཏྟ་སྙིང་གི་དཀྱིལ་དུ་
ཆོངས༑ །ཐོ་ཅོ་འདི་ནད་པ་ལ་མ་བྱེད་པར། །རང་ལ་ཉམས་མྱོང་འདི་ཨེ་འདུག་ལྟོས། །ཚེ་འདི་བདེ་སྐྱིད་ལ་མ་ལྟ་བར། །ཕྱི་མའི་བདེ་སྐྱིད་དང་འདུན་མ་སྒྲུབས། །ནད་པ་
ལ་སླ་ཆོས་འདི་མ་བྱེད་པར། །ནད་ཀྱི་གཡུལ་ངོ་འདི་ཨེ་ལྡོག་ལྟོས། །གསུངས་པས། སྨན་པ་བསམ་འགྲུབ་འཕེལ་རང་མཚང་རང་གིས་རིག་པའི་འགྱོད་སེམས་སྐྱེས་ནས་ཞུས་

སོ༑ །ནད་ཀྱི་ཟུག་རྔུ་འབྱིན་མཛད་པའི། །སྨན་པ་ཆེ་མཆོག་གཙོ་བོ་སྟེ། །གཡུ་ཐོག་པ་ཡི་བརྒྱུད་འཛིན་སྲས། །ཡོན་ཏན་མགོན་པོར་གུས་པས་འདུད། །ཁྱེད་ཀྱི་ཡོན་ཏན་
དྲན་གྱུར་པའི། །བདག་ལུས་བ་སྤུ་གཏིང་ནས་གཡོས། །འགྱོད་སེམས་མཆི་མ་ཆར་ལྟར་བབས། །བདག་ཉིད་ཁྱེད་ཀྱི་རྗེས་སུ་བཟུང་། །ཞེས་ཕྱག་ཕུལ་ཞབས་སྤྱི་བོར་
བླངས་སོ། །དེ་ནས་གཡུ་ཐོག་ཆེན་པོས་དགུང་ལོ་བརྒྱ་ཐམ་པ་ཕེབས་དུས་སྲས་པོ་རྣམས་ཀྱིས་གཙོ་མཛད་སློབ་མ་རྣམས་ལ་ལྷ་མོ་དང་དྲང་སྲོང་གི་སྒྲུབ་ཐབས་གནང་ནས་སྒྲུབ་ཏུ་
བཅུག་པས། སློབ་མ་དེ་བ་རྦི་བྱ་བ་ལ་ལྷ་མོ་བརྒྱད་ཀྱིས་ཞལ་གཟིགས། འཕགས་པ་སྐྱབས་བྱ་བ་ལ་དྲང་སྲོང་གསུམ་གྱིས་ཞལ་གཟིགས། གཡུ་ཐོག་འབུམ་སེང་ལ་འཚོ་བྱེད་
གཞོན་ནུའི་ཞལ་གཟིགས། གཡུ་ཐོག་ཆེན་པོ་རང་ལ་སྨན་པའི་རྒྱལ་པོའི་ཞལ་གཟིགས་སོ། །དེ་ནས་སྨན་པའི་རྒྱལ་པོའི་ཞལ་ནས་བུ་གཡུ་ཐོག་པའི་བུ་བརྒྱུད་དང་བཅས་པ་

༄༅། །རྣམས། ཁྱེད་ནད་པའི་དོན་བྱེད་པ་དང་ཁྱད་པར་རྩ་ལྟ་དུས་ལྷ་མོ་དྲང་སྲོང་རྣམས་ཀྱིས་ལུང་བསྟན་ཡོང་བས་དགའ་བར་གྱིས་གསུངས་སོ། །དེ་ནས་གཡུ་ཐོག་ཆེན་
པོས་སྨན་པའི་རྒྱལ་པོའི་ཞབས་ལ་འཇུས་ཏེ། གསོལ་བ་འདི་སྐད་བཏབ་པོ། །ངའི་བླ་མ་སྨན་པའི་རྒྱལ་པོ། །དུག་གསུམ་ནད་སེལ་སྨན་པའི་རྒྱལ་པོ། །འབྲེལ་ཚད་དོན་
ལྡན་སྨན་པའི་རྒྱལ་པོ། །འགྲོ་བའི་མགོན་པོ་སྨན་པའི་རྒྱལ་པོ། །ཐུགས་རྗེའི་རང་བཞིན་སྨན་པའི་རྒྱལ་པོ། །རེ་བ་མེད་དོ་སྨན་པའི་རྒྱལ་པོ། །ལྟོས་པ་མེད་དོ་སྨན་པའི་རྒྱལ་
པོ༑ །ཐུགས་རྗེས་གཟིགས། ཐུགས་རྗེས་སྐྱོབས། འབྲལ་བ་མེད་དོ། །ཉིན་དང་མཚན་དུ་མ་གཡེལ་མ་གཡེལ། ཞེས་སྨྲེ་སྔགས་བཏོན་ནས། །ཨོཾ་ན་མོ་བྷ་ག་ཝ་ཏེ། །གུ་
རུ་ཨི་བེ་ཞེས་པའི་སྔགས་བརྒྱ་རྩ་གཅིག་བརྗོད་པས། སྨན་པའི་རྒྱལ་པོ་ཞལ་འཛུམ་བག་དང་བཅས་ནས་འདི་སྐད་གསུངས་སོ། །རིགས་ཀྱི་བུ་ང་དང་ཁྱོད་ལ་འདུ་འབྲལ་མེད་

པས་གསོལ་བ་ཐོབ། ལུས་ངག་ཡིད་གསུམ་འགྲོ་བ་ནད་པའི་དོན་ལ་སྒྲིལ་གསུངས་ནས་མི་སྣང་བར་གྱུར། དེ་ནས་གཡུ་ཐོག་ཆེན་པོས་སྨན་བླ་དྲང་སྲོང་ལྷ་མོ་རིག་འཛིན་བརྒྱུད་
པར་བཅས་པ་ལ་གསོལ་བ་བཏབ་པས་ཞལ་དངོས་སུ་བསྟན་ནས། གཡུ་ཐོག་པ་ནད་པའི་ལས་གང་མཛད་དུས་ཁོང་རྣམས་ཕེབས་པར་ཞལ་གྱིས་བཞེས་ནས་ལེགས་ཉེས་ཀྱི་
ལུང་སྟོན་པར་འགྱུར་རོ། །དེ་ནས་དུས་ནམ་ཞིག་གི་ཚེ། གཡུ་ཐོག་ཆེན་པོས་ནད་པ་ཞིག་ལ་རྩ་གཟིགས་པས་སྨན་བླ་དྲང་སྲོང་རྣམས་ཀྱི་ལུང་བསྟན་ཀྱང་། མི་སྒྲ་ཆུ་སྒྲ་ཁྱི་སྒྲ་ལ་
སོགས་པའི་འུར་སྐད་ཀྱིས་མ་གསན་པར་ལུང་བསྟན་རྒྱུ་མ་བྱུང་བས། དེ་མན་གཡུ་ཐོག་ཆེན་པོ་རྩ་གཟིགས་དུས། མི་སྒྲ་ཆུ་སྒྲ་ཁྱི་སྒྲ་སོགས་མེད་པ་བྱས་ནས་རྩ་ལ་བརྟག་པར་
མཛད་དོ། །དེ་ནས་གཡུ་ཐོག་པའི་སློབ་མ་གཅིག་གིས། ནད་པ་ལ་རྩ་ལྟ་དུས། ཁྱོམ་པོ་དང་བསྲེས་ནས་ལྟ་བ་གཡུ་ཐོག་ཆེན་པོས་གཟིགས་ནས་འདི་སྐད་གསུངས་སོ། །བུ་

༄༅། །ནད་པའི་བྱ་བ་སྒྲུབ་དུས་སུ། །སླ་བཅོས་དང་ཐོ་ཆོ་མ་བྱེད་ཅིག །རང་བཟོ་བླ་བཅོས་ནད་པའི་བདུད། །རང་སྐྱེངས་གྲགས་པ་ངན་པ་འཕོག །ཁྱད་པར་རྩ་ལ་
བརྟག་དུས་སུ། །མི་སྒྲ་ལ་སོགས་གཡེངས་རྐྱེན་སྤངས། །ཤེས་པ་མ་ཡེངས་ཉན་པའི་ཚུལ། །རྟབ་རྟོབ་ཧལ་ཧོལ་མ་བྱེད་པར། །སློབ་དཔོན་གསུང་དང་གསོ་དཔྱད་
གཞུང་༑ །རང་གིས་མྱོང་བ་ཚད་མས་སྒྲུབས། །རིག་པའི་མདའ་ཡིས་བསྣུན་པར་བྱ་གསུངས་སོ། །དེ་ནས་གཡུ་ཐོག་ཆེན་པོས་དགུང་ལོ་བརྒྱ་དང་བཅུ་བཞེས་པའི་དུས། བུ་
དང་སློབ་མ་རྣམས་ལ་བདུད་རྩི་སྨན་སྒྲུབ་ཀྱི་དབང་མཛད་པའི་དུས་སུ་གཏོར་མ་རྣམས་འོད་དུ་ཞུ་ནས། བདུད་རྩི་རོ་མཆོག་བརྒྱ་དང་ལྡན་པར་གྱུར་པ་ཀུན་གྱིས་མཐོང་ཞིང་
མྱོང་༑ ཁྱད་པར་བཅུད་བསྡུས་པའི་སྐབས་སུ་ཕྱོགས་བཅུ་ནས། བདུད་རྩི་ཁ་དོག་ལྔ་ལྡན་དང་ཁ་དོག་སྣ་ཚོགས་སུ་སྣང་བ་ཆེར་བབས་པ་ལྟར་བྱུང་བས། གཡུ་ཐོག་ཆེན་པོས་

བླ་མ་དང་སངས་རྒྱས་བྱང་སེམས་མཁའ་འགྲོ་ཆོས་སྐྱོང་ཐམས་ཅད་དང༌། ཁྱད་པར་སྨན་བླ་དྲང་སྲོང་ལྷ་མོ་རིགས་འཛིན་བརྒྱུད་པ་དང་བཅས་པ་སྤྱན་དྲངས་ནས། སྨན་མཆོད་
བདུད་རྩིའི་མཆོད་པ་འབུལ་བ་ཀུན་གྱིས་མཐོང་ངོ༌། །དེ་ནས་སྨན་བླ་དྲང་སྲོང་རིག་འཛིན་རྣམས་ཀྱིས་མགྲིན་གཅིག་ཏུ་སྡེབས་ནས་འདི་སྐད་གསུངས་སོ། །འགྲོ་བའི་ནད་གསོ་
ཟུག་རྔུ་འབྱིན། །མཐོང་ཐོས་དྲན་རེག་གཡུ་ཐོག་མགོན། །འབྲེལ་ཚད་དོན་ལྡན་འགྲོ་བའི་མགོན། སྤངས་རྟོགས་ཡོན་ཏན་བསམ་མི་ཁྱབ། །མཛད་སྤྱོད་སྒོ་གསུམ་གང་བྱེད་
པ༑ །འགྲོ་བ་སེམས་ཅན་དོན་དུ་འགྱུར། །ཁྱད་པར་འགྲོ་བ་ནད་པའི་དོན། །ཉིན་མཚན་གཡེལ་མེད་བྱ་བ་སྒྲུབ། །བདུད་རྩི་སྨན་སྒྲུབ་དབང་བསྐུར་དུས། །གཏོར་མ་
བདུད་རྩི་འོད་དུ་འཁྱིལ། །ཕྱོགས་བཅུ་ཁམས་ཀྱི་འབྱུང་བའི་བཅུད། །སངས་རྒྱས་བྱང་སེམས་བཞེས་པ་མཐོང་། །ངོ་མཚར་ཆེའོ་རིགས་ཀྱི་བུ། གསུངས་ནས་མི་སྣང་བར་

༄༅། །གྱུར་ཏོ། །དེ་ནས་གཡུ་ཐོག་ཆེན་པོའི་སློབ་མ་དཔལ་ལྡན་ལྷུན་གྲུབ་བྱ་བ་ཞིག་གི་ན་རེ། གཡུ་ཐོག་ཆེན་པོ་ལ་གསོ་དཔྱད་ཀྱི་དཔེ་མང་པོ་རྩོམ་ཞིག་གསུངས་པའི་ལུང་
བསྟན་ཐོབ་པ་དེ་ཡིན། གསོ་དཔྱད་ཀྱི་དཔེ་གང་གང་མཛད་གསུང་དུ་གསོལ་ཞུས་པས། དེ་ནས་གཡུ་ཐོག་ཆེན་པོའི་ཞལ་ནས་འདི་སྐད་གསུངས་སོ། རིག་གནས་ཕྱི་ནང་ལ་
ལེའུ་སུམ་ཅུ་རྩ་གསུམ། རྡེ་སྐོར་ཕྱི་ནང་གསང་གསུམ་ལ་ལེའུ་ལྔ་བཅུ་ང་ལྔ། རིག་པའི་གནས་མཆོག་བཅོ་བརྒྱད་འགྲེལ་པ་ཁ་སྐོང་དང་བཅས་པ། རྒྱུད་འགྲེལ་སྟོང་དང་རྩ་
གཅིག་ལ་ལེའུ་སྟོང་དང་སུམ་བརྒྱ། མན་ངག་ཕན་བྱེད་དང་གནོད་བྱེད་གྲངས་ལས་འདས་པ། དམར་འདེད་ཀྱི་མན་ངག་ལ་ལེའུ་བརྒྱ་དང་དགུ་བཅུ། ཕྲན་ཆེགས་མན་ངག་
བསམ་གྱིས་མི་ཁྱབ། རོ་པྲ་འཕྲུལ་གྱི་མེ་ལོང་ལ་ལེའུ་ཉེར་ལྔ། བྱང་ཁོག་གསང་དབྱེ་ལེའུ་བརྒྱད། ཐུར་དཔྱད་གནད་ཀྱི་ལྡེ་མིག་ལ་ལེའུ་སོ་ལྔ། མངོན་ཤེས་གནད་ཀྱི་འཕྲུལ་

འཁོར་ལ་ལེའུ་བཅོ་ལྔ། གསང་ཐིག་རིན་ཅེན་སྒྲོན་མེ་ལ་ལེའུ་བཅོ་བརྒྱད། ནག་རྩིས་འཁོར་འདས་གཏན་འབེབས་ལ་ལེའུ་བརྒྱ་ཉི་ཤུ། འབྲས་རྩིས་ལ་ལེའུ་ཉེར་ལྔ། དཀར་
རྩིས་རི་བོ་རྡུལ་འབེབས་ལེའུ་དྲུག་ཅུ། རྒྱུད་བཞིའི་ཐེམ་ཡིག་དང་། གབ་པ་གསལ་བྱེད། ཐོ་བྱེད། རྒྱུད་ཀྱི་ཁ་སྐོང་། དཀར་ཆག །ཆ་ལག །མེ་རྩ་མདོ་ཆོད་ནག་པོ། །
གཏར་ཁ་ལག་ལེན་འཕྱུགས་མེད། གྱེན་འདྲེན་ལྕགས་ཀྱུས་ཉ་འཛིན། ཐུར་འབེབས་རི་བོ་རྦབ་སྒྲིལ། ཉམས་ཡིག་མཐོང་བ་དོན་ལྡན། ཁྲིད་ཡིག་བརྒྱ་དང་རྩ་གཅིག །
ནད་པ་ལ་གཅེས་པ་སྲོག་འཚོ་དཔལ་སྐྱེད་ཀྱི་གདམས་པ། སྨན་པ་ལ་གཅེས་པ་བསྐྲད་པ་ལྔ་ལྡན་གྱི་གདམས་པ་ལ་སོགས་པ་བསམ་གྱིས་མི་ཁྱབ་པ་མཛད་གསུངས། དེ་ནས་
གཡུ་ཐོག་ཆེན་པོས་བུ་སློབ་ཀྱི་ཚོགས་དཔག་ཏུ་མེད་པ་ལ། རིག་པའི་རལ་སྐོར་ལྔའི་སེམས་ཁྲིད་གནང་བའི་དུས་ལྷ་མོ་མཆེད་བརྒྱད་ཀྱིས་མགྲིན་གཅིག་ཏུ་སྡེབས་ནས་འདི་སྐད་

༄༅། །གསུང་སོ། །མཁའ་དབྱིངས་སྟོང་ཉིད་མཛེས་པའི་ལང་ཚོ་ལ། །སྲིད་ཞི་དངོས་ཀུན་མ་འདྲེས་ས་ལེར་འབྱེད། ཤེས་བྱ་ཀུན་གཟིགས་ཤེས་རབ་རལ་གྲི་བསྣམས། །
གཡུ་ཐོག་ཆེན་པོའི་ཞབས་ལ་ཕྱག་འཚལ་ལོ། །ལྷ་མཆོག་སྨན་གྱི་བླ་དང་གཉིས་སུ་མེད། །མཐོང་ཐོས་དྲན་རེག་ཡོན་ཏན་བསམ་མི་ཁྱབ། །འབྲེལ་ཚད་དོན་ལྡན་འགྲོ་བའི་
མགོན་པོ་མཆོག །སངས་རྒྱས་གཉིས་པ་གཡུ་ཐོག་ཞབས་ལ་འདུད། །སངས་རྒྱས་བསྟན་པའི་བྱ་བ་མཐའ་ཡས་ཀྱང་། །ཁྱད་པར་གསོ་རིག་བསྟན་པའི་སྲོག་ཤིང་འཛིན། །
བྱང་ཆུབ་ཐུགས་ལྡན་འཕགས་པའི་ནོར་གྱིས་ཕྱུག །སྨན་པའི་རྒྱལ་པོ་བླ་མའི་ཞབས་ལ་འདུད། །དཔལ་འབྱོར་འདོད་རྒུ་མ་ལུས་འབྱུང་བའི་གནས། །སྐྱེ་རྒུ་བདེ་ལ་འགོད་
པའི་གཉེན་གཅིག་པོ། །མི་མཐུན་ཕྱོགས་ལས་རྒྱལ་བའི་རྡོ་རྗེ་འཛིན། །གསོ་རིག་བསྟན་པའི་གསལ་བྱེད་དེ་ལ་འདུད། །སྔོན་བསགས་བསོད་ནམས་ཆུ་གཏེར་ཆེན་པོ་

ལས༑ །དཔལ་ལྡན་མཁྱེན་རབ་འདབ་སྟོང་གདུལ་བྱའི་གཉེན། །སྔོན་མེད་ལེགས་བཤད་འབར་བའི་ཟེ་འབྲུ་རྒྱས། །ཟླ་མེད་སྨྲ་བའི་ཁྱུ་མཆོག་དེ་ལ་འདུད། །རབ་དཀར་
བསོད་ནམས་བློ་གྲོས་ཁང་བཟང་ལས། །ལེགས་བཤད་དཔལ་འབར་ནོར་བུའི་ཏོག་གིས་མཛེས། །ཚད་མེད་འཕྲིན་ལས་གདུལ་བྱའི་རེ་བ་སྐོང་། །གསོ་རིག་བསྟན་པའི་གཙོ་
བོ་དེ་ལ་འདུད། །སངས་རྒྱས་བསྟན་པའི་གསུང་རབ་སྐྱེད་ཚལ་དུ། །ལེགས་བཤད་བྱང་ཆུབ་སེམས་ཀྱི་པད་སྡོང་རྒྱས། །ཙན་དན་ཐུགས་རྗེས་བུང་བའི་ཚོགས་འདུ་བ། ། 
ལུང་རིགས་མན་ངག་སྦྲང་རྩི་སྟེར་ལ་འདུད། །ཅེས་བསྟོད་ནས་མི་སྣང་བར་གྱུར་ཏོ། །དེ་ནས་གཡུ་ཐོག་ཆེན་པོས་དགུང་ལོ་བརྒྱ་དང་ཉི་ཤུ་བཞེས་པའི་ཚེ། བུ་དང་སློབ་མ་
རྣམས་ཀྱིས་ཚོགས་ཀྱི་འཁོར་ལོ་བསྐོར་ནས་འདི་སྐད་ཞུས་སོ། གདམས་ངག་གནད་དང་ལྡན་པ་གཅིག་བདག་རྣམས་ལ་གནང་དུ་གསོལ་ཞུས་པས། གཡུ་ཐོག་ཆེན་པོས་

༄༅། །གསུངས་པ། ཁྱེད་དང་ང་གཉིས་ལ་འཛོལ་སོ་འདུག །ངའི་བསམ་པ་ལ་ང་རང་ལ་གང་ཡོད་ཀྱི་གདམས་ངག་ཁུངས་ལོ་རྒྱུས་དང་བཅས་པ། ཁྱེད་རང་རྣམས་ལ་བྱིན་
ཚར་བའི་ལུགས་ཡིན་པས་མི་རྒན་སོས་དལ་དུ་ཆུག་གསུངས་པས། གཡུ་ཐོག་འབུམ་སེང་གིས་འདི་སྐད་ཞུས་སོ། །བདག་རྣམས་ལ་སྔར་ཡང་གདམས་ངག་གི་དཀོར་མཛོད་ཁ་
ཕྱེ་དེ་ཐང་མར་བརྡལ་ཀྱང་ད་དུས་ཡིད་མ་ཚིམ། གཡུ་ཐོག་ཆེན་པོ་ཡང་དགུང་ལོ་བརྒྱ་དང་ཉི་ཤུ་རྩ་ལྔ་འགྲོ་བ་རྣམས་ཀྱི་དོན་དུ་བཞུགས་པའི་ལུང་བསྟན་ཐོབ་ཀྱང་། ད་དགུང་
ལོ་ཡང་བརྒྱ་དང་ཉི་ཤུ་ཙམ་བཞེས་པས། སྨན་གྱི་གྲོང་ཁྱེར་ལྟ་ན་སྡུག་ཏུ་རིག་འཛིན་དྲང་སྲོང་ལྷ་མོ་དཔའ་བོ་མཁའ་འགྲོ་རྣམས་ཀྱི་ཚོགས་དཔོན་ལ་ནམ་ཙམ་འབྱོན་མི་ཤེས། ད་
ངག་གི་ལྷག་མ་བདག་བུ་སློབ་རྣམས་ལ་གནང་འཚལ་ཞུས་སོ། །དེ་ནས་གཡུ་ཐོག་ཆེན་པོས་རྒྱ་དཀར་ནག་བལ་པོ་ལ་སོགས་པའི་མཁས་པ་ཐམས་ཅད་ཀྱི་མན་ངག་གི་

སྙིང་པོ་བསྡུས་པ་གཡུ་ཐོག་ཉམས་ཡིག་མཐོང་བ་དོན་ལྡན་མ། མཁའ་འགྲོའི་གསང་ཚིག་རྣམས་བཀའ་རྒྱ་བཀྲོལ་ནས། བུ་སློབ་རྣམས་ལ་གནང་ནས་འདི་སྐད་གསུངས་སོ། །
བླ་མ་སྨན་པའི་རྒྱལ་པོ་བཻ་ཌཱུཪྻ། །གདམས་ངག་མཐར་རུ་ཕྱིན་པར་བྱིན་གྱིས་རློབས། །བུ་གཡུ་ཐོག་འབུམ་སེང་དབུ་མཛད་པའི། །ཁྱེད་བུ་སློབ་ཚོགས་རྣམས་ང་ལ་ཉོན། །
ཁྱེད་སྨན་པ་བྱང་སེམས་ཚུལ་བཟུངས་ནས། འགྲོ་བ་ནད་པའི་དོན་བྱེད་ན། །ཕན་སེམས་ཀྱི་དྲན་པ་རྒྱུན་དུ་བསྟེན། །བྱམས་དང་སྙིང་རྗེའི་ཞི་གནས་དགོས། ཟུང་འཇུག་
ལྷག་མཐོང་གི་འོད་གསལ་སྦྱོར། །སྨན་དང་ཆ་བྱད་ལེགས་བཟུང་ནས། །འགྲོ་བ་ནད་པའི་རེ་བ་སྐོངས། གསོ་དཔྱད་གཞུང་ལ་ལེགས་སྦྱངས་ནས། གཉེན་པོ་ནད་དང་མ་
འཛོལ་བར། །གདམས་ངག་ནད་ཐོག་འབབ་པར་མཛོད། །བསམ་པ་བཟང་པོས་ཀུན་བླངས་ནས། །བསིལ་དྲོད་ཚ་གྲང་འཕྲོད་པར་སྦྱོར། །རྩ་ཆུའི་བརྟག་ཐབས་མི་ཤེས་

༄༅། །ཤིང༌། །ནད་ཀྱི་ངོས་འཛིན་མ་རིག་པར། །མེ་གཏར་ལ་སོགས་དཔྱད་ཀྱི་རིགས། །མ་སྤངས་གྲགས་པ་ངན་པ་འཕོག །དེ་ཕྱིར་སླ་བཅོས་མི་བྱ་ཞིང་། །སེམས་
ཉིད་གཏན་ལ་ཕབ་ཀྱང་འཚལ། །དང་པོ་ནད་ངོ་ལེན་དུས་སུ། །མྱང་བརྟགས་གཞིགས་གསུམ་མ་བྱས་ན། །གཉེན་པོ་ནད་ཐོག་མི་འབབ་པས། །ཚ་གྲང་ལོག་པ་དག་ཏུ་
འགྲོ༑ །སད་མདའི་བརྟག་པ་ཉམས་ཡིག་ཡིན། །ནད་ཀྱི་བྱེ་བྲག་རྟོགས་པ་དཀའ། །སྨན་བླ་དྲང་སྲོང་རིག་པ་འཛིན། །ལྷ་མོ་རྣམས་ལ་གསོལ་བ་ཐོབ། །གསུངས་སོ། །
 དེ་ནས་གཡུ་ཐོག་ཆེན་པོས་བུ་སློབ་རྣམས་ལ་གདམས་ངག་གི་དཀོར་མཛོད་གང་ལ་གང་དགོས་གནང་ནས་ཡོད་པའི་ཚེ། བཙུན་མོ་རྡོ་རྗེ་འཚོ་མོས་འདི་སྐད་ཞུས་སོ། །ཕ་བླ་མ་
རྣམས་ཕྱག་འཚལ་ལོ། །གཡུ་ཐོག་མགོན་པོའི་ཞབས་ལ་འདུད། །མཁས་ཤིང་མཁས་པར་རབ་གྲགས་པ། །བྱང་ཕྱོགས་ཁ་བ་ཅན་གྱི་ལྗོངས། གསོ་དཔྱད་བསྟན་པའི་སྒྲོན་

མེ་སྤར། །འགྲོ་མང་སྲོག་གི་འཇིགས་ལས་བསྐྱབས། །སྤྱིར་འགྲོ་བའི་དུཿག་ཁ་སྐྱོབ་ཕྱིར་དང༌། །བདག་ཅག་བུ་སློབ་དོན་ཕྱིར་དུ། མཁས་པ་ཆེན་པོ་བཞུགས་སུ་གསོལ། །
མཁྱེན་པའི་ཐུགས་རྗེས་བསྐྱབ་ཏུ་གསོལ། །ཞུས་པས། གཡུ་ཐོག་ཆེན་པོས་འདི་སྐད་གསུངས་སོ། ཡིད་འོང་མཚར་སྡུག་མཁའ་འགྲོའི་མཚན་དང་ལྡན། །བདེ་སྟོང་དགའ་
བདེ་སྐྱེད་པའི་ཤེས་རབ་མ། །ཁྱོད་ཀྱིས་ཞུས་པའི་དོན་གོ་གོ་ན་ཡང་། །མཁས་པའི་མཆོག་གྱུར་གཡུ་ཐོག་མགོན་པོ་ང་། །མི་ལོ་ཆེན་པོ་བརྒྱ་དང་རྩ་ལྔ་ལོན། །ད་ནི་མི་སྡོད་
ལྟ་ན་སྡུག་ཏུ་འགྲོ། །ཁྱོད་བུ་སློབ་རྣམས་ཆོས་མིན་བསམ་པ་དོར། །དཀར་པོ་དགེ་བའི་ལས་ལ་བརྩོན་པར་མཛོད། །ཚེ་འདིའི་བྱ་བྱེད་གང་ལྟར་སླ། །ཕྱི་མའི་དོན་ཆེན་སྒྲུབ་
པ་ན། །ང་གཡུ་ཐོག་པའི་བསམ་པ་རྫོགས་གསུངས་སོ། །དེ་ནས་གཡུ་ཐོག་ཆེན་པོས་བུ་སློབ་རྣམས་ཀྱི་དབུས་ན་གདམས་ངག་གི་དཀོར་མཛོད་ཁ་ཕྱེ་ནས་ཡོད་པའི་ཚེ། དྲང་

༄༅། །སྲོང་རིག་འཛིན་མཁའ་འགྲོ་དཔའ་བོ་དཔའ་མོའི་ཚོགས་དཔག་ཏུ་མེད་པས་མགྲིན་གཅིག་ཏུ་སྡེབས་ནས་འདི་སྐད་གསུངས་སོ། སངས་རྒྱས་གཉིས་པ་གཡུ་ཐོག་
མགོན་པོ་ཁྱེད། །དགུ་ལོ་བརྒྱ་དང་ཉི་ཤུ་རྩ་ལྔའི་བར། །མི་ཡུལ་བཞུགས་ནས་འགྲོ་མང་བསྐྱབས་པར་མཛད། །ད་ཡང་མི་ཡུལ་བཞུགས་པའི་འཕེན་པ་རྫོགས། །སྨན་གྱི་
གྲོང་ཁྱེར་ལྟ་ན་སྡུག་ཅེས་བྱ། །མཆོག་གི་སྤྲུལ་པའི་གནས་མཆོག་དམ་པ་དེར། །དྲང་སྲོང་རིག་འཛིན་ལྷ་མོའི་ཚོགས་དཔོན་ལ། །གདན་འདྲེན་ཞུ་མིར་བདག་རྣམས་འོངས་པ་
ཡིན༑ །འགྱངས་པའི་ལོང་མེད་ད་ལྟ་རང་ལ་ཕེབས། །ཟེར་ཕྱོགས་བཞི་ནས་དར་ཡུག་བརྐྱང་བྱུང་བས། གཡུ་ཐོག་ཆེན་པོས་འདི་སྐད་གསུངས་སོ། །གཡུ་ཐོག་འབུམ་སེང་
ལ་སོགས་པའི་བུ་སློབ་རྣམས་མཆོད་པ་བཟང་པོ་གཅིག་ཤོམས། ཁོ་བོ་སྨན་གྱི་གྲོང་ཁྱེར་ལྟ་ན་སྡུག་ཏུ་དྲང་སྲོང་རིག་འཛིན་གྱི་ཚོགས་དཔོན་ལ་འགྲོ་གསུངས་པས། བུ་སློབ་

རྣམས་ཧ་ལས་ཤིང་སེམས་ཐེ་ཚོམ་མེ་ཡོད་པའི་ཚེ། བུད་མེད་རུས་རྒྱན་ཅན་མང་པོས་ལྷའི་མཆོད་པ་བསམ་གྱིས་མི་ཁྱབ་པ་བཤམས་བྱུང་བས་གཡུ་ཐོག་ཆེན་པོས་སེ་གོལ་གཅིག་
བརྡབས་ཏེ་བུ་འབུམ་སེང་ལ་སོགས་པའི་འཁོར་རྣམས་ཉོན་ཅིག ང་མི་རྒན་སྐྱེས་ཀྱང་འཆི་ཚུལ་སྟོན་མི་དགོས་པ་འདི། སྤྱིར་བླ་མ་སྨན་པའི་རྒྱལ་པོའི་སྐུ་དྲིན་དང་། ཁྱད་པར་
བདུད་རྩི་སྨན་སྒྲུབ་ཀྱི་དབང་དང་བདུད་རྩི་སྨན་ཕྲེང་གི་ལུས་དཀྱིལ་བསྒོམས། དེ་རྣམས་ལ་སྨན་པའི་རྒྱལ་པོའི་གསུངས་ལྟར་བསྙེན་ཚད་རྫོགས་པར་བསྐྱལ་བའི་མཐུ་དང་།
སྨན་འཁྲིད་དུ་སྣོད་རུང་གི་དབང་སྣོད་དུ་རུང་བར་བྱས། རིག་པའི་རལ་སྐོར་ལྔས་རང་སེམས་རང་ངོ་སྤྲད། འགྲོ་བ་ནད་པ་མང་པོ་ལ་མི་འཇིགས་པ་སྐྱབས་ཀྱི་སྦྱིན་པ་བསྐལ་པ་
གྲངས་མེད་བཏང་བ་དང་། ཁྱད་པར་འཆི་མེད་ཀྱི་དོན་བསྒོམས་པའི་མཐུས་རྒྱུད་བྱས། སྨོན་ལམ་བཟང་པོའི་རྐྱེན་བྱས་པས་འཆི་བ་ལ་མི་འཚེར་ཞིང་ཟད་པ་དང་བཅས་པའི་

༄༅། །དགའ་སྤྲོ་ཐོབ་པ་ཡིན། ཁྱེད་རང་རྣམས་ང་བཞིན་གྱིས་ལ་ང་ཕྱིར་འགྲེང་ཤིག་གསུངས་པས། བུ་དཔལ་འབུམ་གྱིས་ཞུས་པ། བདག་གིས་བདུད་རྩི་སྨན་འཕྲེང་གི་ལྷ་
རྣམས་ལ་བསྙེན་པ་ཕ་ཇོ་རང་གི་གསུང་ལྟར་སོང་། ད་ཉམས་སུ་ལེན་ལུགས་ཞིག་ཞུ་ཟེར་བས། མཁས་པ་ཆེན་པོའི་ཞལ་ནས། བུ་བདུད་རྩི་སྨན་སྒྲུབ་ཀྱི་བསྙེན་པ་འཁྱོལ་
བའི་རྟགས། ཞིང་ས་བཟང་པོ་ལ་ལོ་ཏོག་སྐྱེ་བར་བྱེད་པའི་རྒྱུ་དུ་མ་ཚོགས་པ་ལ་ས་བོན་ཐེབས་ནས་དེའི་བྱ་བ་རྫོགས་པ་སྟེ་སྟོན་ཐོག་མང་པོ་རྙེད་པ་དང་འདྲ་བ་ཡིན། ད་དུང་
སྟོན་ཐོག་མི་ལ་འཆོར་རམ་རང་ལ་ཡོང་གི་ས་མཚམས་ཆེན་མོ་ན་ཡོད་གསུངས་པས། སྲས་ཀྱིས་དེ་དོན་གསུངས་དུ་གསོལ་ཞུས་པས། ཡབ་ཀྱི་ཞལ་ནས། འདིའི་དོན་གལ་
ཤིན་ཏུ་ཆེ། དཔེ་བྱག་མཁན་རྒྱལ་པོ་དང་འདྲ། མཐོ་རུ་སོང་གིན་རྐུབ་བཙུམ་དགོས། ལྷ་དེ་རྣམས་ཀྱི་བསྙེན་པ་འཁྱོལ་ནས། བདུད་རྩི་སྨན་འཕྲེང་དང་སྨན་སྒྲུབ་ཀྱི་ཆོ་ག་

སྐྱབས་འགྲོ་ནས་བཀྲ་ཤིས་ཀྱི་མཐའ་བརྟེན་བར་ནང་རེ་བཞིན་མ་ཆག་པའི་སྟེང་དུ། གཙོ་བོ་སྨན་བླའི་མཚན་ཐ་ན་ཉེར་གཅིག་རེ་དང་། སྔགས་ཚན་གཉིས་ཉིན་རེ་བརྗོད་ཅིང་
འཁོར་གྱི་ལྷ་རྣམས་ཀྱིས་སྔགས་ཐ་ནའང་ལན་བདུན་རེ་བརྗོད་པ་ནི་ང་དང་བླ་མ་སྨན་པའི་རྒྱལ་པོའི་ལུགས་ཡིན་གསུངས་ནས། འདི་སྐད་གསུངས་སོ། །གང་ལ་སྐྱབས་ན་མི་
བསླུ་དཀོན་ཅོག་གསུམ། །སྐྱབས་ཀྱི་དམ་པ་མཆོད་གནས་དཀོན་ཅོག་གསུམ། །དཀོན་ཅོག་གསུམ་འདུས་བླ་མ་བཻ་ཌཱུཪྻ། དེ་གསུམ་འདུས་པ་ང་རང་ཡོན་ཏན་མགོན། །བུ་
དཔལ་འབུམ་ལ་སོགས་བུ་སློབ་ཀུན། །ཕ་རྒན་གཡུ་ཐོག་བརྒྱུད་འཛིན་ངས། །ཤིན་ཏུ་གལ་ཆེའི་གནད་ཞིག་སྟོན། །འདི་མ་བརྗེད་སྙིང་གི་དཀྱིལ་དུ་ཞོག །སྤྱིར་མཚན་དང་
སྔགས་མཚན་དུས་གྲངས་དང་། །ཡི་དམ་བཅས་པའི་བསྙེན་པ་བཞི། །ཁྱད་པར་སྨན་འཕྲེང་སྨན་སྒྲུབ་ལ། །བསྙེན་ཚད་འཁྱོལ་རྗེས་འདི་ལྟར་བྱ། །ཆོ་གའི་སྐྱབས་འགྲོ་དབུ་

༄༅། །བཟུང་ནས། །མཐའ་མ་བཀྲ་ཤིས་མཐའ་བརྟེན་བར། །ནང་རེ་བཞིན་དུ་མ་ཆག་བརྗོད། །གཙོ་བོའི་མཚན་དང་སྔགས་མཚན་རྣམས། །ཐ་ནའང་ཞོགས་པར་རེ་རེ་
བཞིན༑ །ཉེར་གཅིག་མ་ཆག་བཟླས་བརྗོད་བྱ། དེ་བཞིན་འཁོར་གྱི་སྔགས་མཚན་རྣམས། །ཐ་ནའང་ནང་རེ་བཞིན་ཀྱི་བར། །ལན་བདུན་མ་ཆག་བརྗོད་པར་བྱ། འདི་
ཉིད་དོན་གལ་ཆེ་བའི་དཔེ། །གང་དུ་བསྟན་པ་དྲན་པར་མཛོད། །གསུངས་སོ། །དེ་ནས་ཡུལ་སྲས་བུ་སློབ་ཡོན་བདག་དད་ཅན་རྣམས་ཀྱིས་མགྲིན་གཅིག་སྡེབས་ནས་འདི་
སྐད་ཞུས་སོ། །ཨེ་མ་ངོ་མཚར་སྤྲུལ་པའི་སྐུ། །སངས་རྒྱས་བསྟན་པའི་སྲོག་ཤིང་འཛིན། །གསོ་རིག་བསྟན་པའི་མ་མོར་གྲགས། །བསྟན་པའི་གསལ་བྱེད་གཡུ་ཐོག་པ།
སྐྱེ་འཆི་རང་དབང་ཐོབ་པ་ལ། །ཞིང་ཁམས་གཞན་དུ་མ་འབྱོན་པར། །བོད་ཡུལ་ཁ་བ་ཅན་དུ་བཞུགས། །ལོ་གསུམ་མི་བཞུགས་ཀ་ཐབས་མེད། །ལྷ་དང་ཌཱ་ཀིས་གནང་བ་

འཚལ་ཞུས་པས། བར་སྣང་ནས་གཟུགས་མེད་པའི་སྐད་འདི་ལྟ་བུ་གཅིག་བྱུང་ངོ་། །སྐྱེས་མཆོག་མི་གཟུགས་ཡོན་ཏན་མགོན། །སངས་རྒྱས་སྨན་བླ་དངོས་རང་ཡིན། །དམ་
པ་འགྲོ་དོན་མཛད་པ་ལ། །མི་ཡིས་ཕྲག་དོག་བྱས་པ་དེ། །ངེད་ལྷ་རྣམས་ཁྲེལ་བས་ཁ་ཆད་དོར། །བརྒྱ་དང་རྩ་ལྔ་མི་ཡུལ་བཞུགས། །སྐྱོན་རྟོག་བྱས་པ་མི་དྲན་ནམ། །ཁྱེད་
ཅག་མི་རྣམས་ཕྱི་ཐག་ཐུང་། །ཨ་གསར་ཆེས་པའི་སྐྱོན་ཞིག་ཡོད། །དམ་པ་ཆོས་བྱེད་མ་གཏོགས་པ། །ཁྱེད་མི་ལས་སྡུག་པ་སུ་ཞིག་ཡོད། །དམ་པ་སངས་རྒྱས་སྒྲུབ་པ་ལ།
མ་དད་ལོག་པའི་ལས་ངན་གསོག །འདི་ཡང་ལྷ་མི་སུ་ཡིས་སྐྱོན། །ཁྱེད་ཁ་ཡུས་ཅན་ལ་ཅི་བྱ་ཡོད། ཟེར་ནས་གཡུ་ཐོག་ཆེན་པོ་ད་ལྟ་རང་ཕེབས་ཟེར་དར་ཐག་བརྐྱང་བྱུང་
བས༑ སློབ་མ་མཐུ་ཆེན་ངན་སྔགས་ཀྱི་བདག་པོ་ན་རེ། ངས་གཡུ་ཐོག་ཆེན་པོ་ལ་བརྟན་བཞུགས་གཅིག་ཕུལ་ལ་དར་ཐག་འདི་བཅད་ཀྱིས་ཟེར་བརྟན་བཞུགས་ཕུལ་བས།

༄༅། །ཌཱ་ཀི་ལྔས་མགྲིན་གཅིག་ཏུ་བསྡེབས་ནས་འདི་སྐད་གསུངས་སོ། །ངན་སྔགས་བདག་པོས་གཙོ་བྱས་པའི། མི་ཡི་ཁྲོམ་ཚོགས་ལེགས་པར་གསོན། །སྤྲུལ་སྐུ་པདྨའི་
བཀའ་ཚིག་ལས། །བདག་ཅག་འགལ་བ་ཅི་ལ་སྲིད། །ཟླ་གསུམ་བར་གྱི་དར་ལམ་དེ། །ངན་སྔགས་བདག་པོས་བཅད་པ་ཡིན། །དེ་བས་མཁས་པ་ཆེན་པོ་དེ། གདན་
འདྲེན་ཡོང་བས་ཕེབས་ཀྱང་འཚལ། །ཟེར་མི་སྣང་བར་བྱས་སོ། །དེ་ནས་སྲས་གསུམ་གྱིས་ཞུས་པ། ཕ་ཇོ་ཆེན་པོ་ཟླ་བ་གསུམ་ནས་སྨན་གྱི་གྲོང་ཁྱེར་ཆེན་པོར་དྲང་སྲོང
རིགས་འཛིན་རྣམས་ཀྱིས་ཚོགས་དཔོན་ལ་ཕེབས་ངེས་པས། དེ་བར་བདག་རྣམས་ལ་གདམས་ངག་གི་སྐོར་ཁ་ཕྱེ་ལ་གནང་བ་ཞུ་ཟེར་བས། མཁས་པ་ཆེན་པོས་འདི་སྐད་
གསུངས་སོ། །བུ་དང་སློབ་མ་ཡོན་བདག་དང་། །ང་དང་བླ་མ་སྨན་བླ་ལ། །དད་ཅིང་མོས་པའི་སྐལ་ལྡན་ཚོ། །མ་ཡེངས་རྣ་བ་ང་ལ་གཏོད། །ཕ་རྒན་ཡོན་ཏན་མགོན་པོ་

ང་༑ །བྱ་བ་ཐམས་ཅད་བྱས་ཏེ་ཚར། །ད་ཡང་འདི་རུ་མི་སྡོད་པར། །སྨན་གྲོང་ལྟ་ན་སྡུག་ཏུ་འགྲོ། །ཁྱེད་རྣམས་ཞེ་སྡང་ཕྲག་དོག་སྤོང་། །སྡིག་པའི་ལས་ངན་ཤིན་ཏུ་
འཛེམ༑ །བླ་མ་ཡི་དམ་མཆོད་པ་དང་། །ཆོས་བྱེད་རྣམས་ལ་རྙེད་བཀུར་བྱ། །སྡུག་ཕོངས་རྣམས་ལ་སྦྱིན་པ་ཐོང་། །སྡིག་པ་ལ་ཉ་དྲེད་ཆུ་དྲེད་དང༌། །དགེ་ལ་བྲེ་གསོག་
ཕུལ་གསོག་མཛོད། །ཁྱད་པར་ང་དང་སྨན་བླ་ལ། །གསོལ་བ་རྩེ་གཅིག་བཏབ་པ་ན། །དག་པའི་ཞིང་དུ་མཇལ་བར་ངེས་གསུངས་སོ། །དེ་ནས་ཡུམ་གྱིས་ཞུས་པ། གཡུ་
ཐོག་ཆེན་པོ་དག་པའི་ཞིང་དུ་འབྱོན་པའི་ཕྱག་ཕྱི་ལ་བདག་འགྲོ་ཟེར་བས། ཡབ་ཀྱི་ཞལ་ནས་དག་པའི་ཞིང་བགྲོད་ཁྱོད་རང་ལ་རག ང་དག་པའི་ཞིང་ལ་ད་ལྟ་འགྲོ། མཆོད་
པ་དང་ཚོགས་འཁོར་བཟང་པོ་ཤོམས་ཤིག་གསུངས་པས། ཡུམ་གྱིས་དེ་ལྟར་མཆོད་པ་བཤམས་པས། མཁས་པ་ཆེན་པོས་གསུངས་པ། དག་པའི་ཞིང་དུ་འགྲོ་ན་རྡོ་རྗེ་འཚོ་མོ་

༄༅། །འདི་ལྟར་ཉམས་སུ་ལོངས་གསུངས་ནས། གཡུ་ཐོག་ཆེན་པོས་ཕྱག་མཛུབ་ནམ་མཁའ་ལ་གཏད་བྱུང་བས། ནམ་མཁའི་དཀྱིལ་ན་ཤར་བཻ་ཌཱུཪྻའི་ཞིང་ཁམས་ཆེན་པོའི་
དབུས་ན་སྨན་བླ་སྤྲུལ་སྐུའི་ཆ་བྱད་ཅན་ཞིག་ལ་སྟོན་པ་བདེ་གཤེགས་བརྒྱད་ཀྱིས་བསྐོར་བ། ཞིང་ཁམས་དེའི་དབུས་ན་སྨན་གྱི་གྲོང་ཁྱེར་ལྟ་ན་སྡུག །དེའི་དབུས་ན་སྨན་བླ་
ལོངས་སྐུའི་ཆ་བྱད་ཅན་ཞིག་ལ་བདུད་རྩི་སྨན་ཕྲེང་གི་ལུས་དཀྱིལ་ལྟར་གྱིས་བསྐོར་བ། གྲོང་ཁྱེར་དེའི་དབུས་ན་སྤྲོས་བྲལ་ཆོས་ཀྱི་དབྱིངས་ཀྱི་གཞལ་ཡས་ཆེན་པོའི་དབུས་ན་
སྨན་བླ་ཆོས་སྐུའི་ཆ་བྱད་ཅན་ཞིག་ལ་སྔགས་ཀྱི་གླུ་ལེན་བྲོ་འཁྲབ། ཧཱུྃ་དང་། ཕཊ་དང་། བྷྱོའི་སྒྲ་སྒྲོག་པའི་འཁོར་བསམ་གྱིས་མི་ཁྱབ་པ་བཞུགས་ནས་གཡུ་ཐོག་ཆེན་པོ་ལ།
ལ་ལས་མཆོད་པའི་བྱེ་བྲག་བསམ་གྱིས་མི་ཁྱབ་པ་འབུལ། ལ་ལས་ནོར་དང་རིན་ཅེན་འབུལ། ལ་ལས་མེ་ཏོག་གཏོར། ལ་ལས་ཕྱག་བྱེད། ལ་ལས་སྐོར་བ་བྱེད། ལ་ལས་

གསོལ་བ་འདེབས། ཐམས་ཅད་མགྲིན་གཅིག་ཏུ་སྡེབས་ནས་འདི་སྐད་ཟེར་རོ། །ན་མོ་གུ་རུ་བེ་ག་ཡི་ལ། དད་ལྡན་རྡོ་རྗེ་འཚོ་མོ་ཁྱོད། །ཉམས་སུ་ལེན་ན་འདི་ལྟར་
ལོངས༑ །ནམ་མཁའ་བར་སྣང་ཀློང་བཞུགས་པའི། །ཞིང་ཁམས་སུམ་བརྩེགས་དཔེར་ཞོག་ལ། །ཕྱི་སྣོད་འཇིག་རྟེན་ཁམས་འདི་ཉིད། །བཻ་ཌཱུཪྻ་ཡི་ཞིང་དུ་བསྒོམས། །ནང་
གི་སྣོད་བཅུད་སེམས་ཅན་རྣམས། །ལྷ་དང་ལྷ་མོའི་རང་བཞིན་ཡིན། །རང་སེམས་སྣང་བ་སྣ་ཚོགས་འདི། །སྨན་བླ་སྤྲུལ་སྐུའི་ཆ་བྱད་ཡིན། །རང་ཉིད་གར་འདུག་གནས་དེ་
ཉིད༑ །སྨན་གྱི་གྲོང་ཁྱེར་ལྟ་སྡུག་ཡིན། །རང་གི་སེམས་ཉིད་དྲི་མེད་དེ། །སྨན་བླ་ལོངས་སྐུའི་ཆ་བྱད་ཅན། །རང་ལུས་ལྷ་ཡི་གཞལ་ཡས་འདི། །སྤྲོས་བྲལ་ཆོས་དབྱིངས་
ཞིང་ཁམས་ཡིན། །རང་རིག་རིག་པ་རང་གསལ་འདི། །སྨན་བླ་ཆོས་སྐུ་དངོས་བྱོན་ཡིན། །ཁྱེད་ལྟ་ཤེས་མིག་གིས་བལྟས་པ་ན། །བླ་མ་སྨན་པའི་རྒྱལ་པོ་དང༌། །སངས་

༄༅། །རྒྱས་མི་གཟུགས་གཡུ་ཐོག་མགོན། །དབྱེར་མེད་མར་ལ་མར་བཞག་གམ། །ཆུ་ལ་ཆུ་བཞག་དཔེར་བཞག་སྟེ། །སོ་སོ་མ་ཡིན་ཐ་མི་དད། །ཁྱོད་ཉིད་ཕ་རོལ་འགྲོ་
དགོས་ཚེ། །ཚེ་འདིའི་ཞེན་པ་རྦད་བཅད་ནས། །རང་གི་རིག་པ་རང་གསལ་དེ། །སྤྱི་བོ་ཚངས་པའི་བུ་ག་ནས། །ཐེ་ཚོམ་མེད་པར་རྒྱངས་ཏེ་ཐོན། །དེ་ནས་ཞིང་ཁམས་
གསུམ་སོགས་དང་། །སྨན་བླ་གསུམ་གྱི་ཐུགས་ཀ་རུ། །རིམ་བཞིན་སྐད་ཅིག་བར་མ་ཆད། །དེ་མ་ཐག་ཏུ་རྒྱངས་ཏེ་འཕོ། །དེ་ནས་རྟེན་དང་བརྟེན་བཅས་རྣམས། །འོད་ཀྱི་
ཕུང་པོ་མེར་རེ་གྱུར། །རྟ་བདུན་རླུང་གིས་རབ་བསྐུལ་ཞིང་། །ཕྱོགས་དང་ཕྱོགས་མཚམས་ཐམས་ཅད་དུ། །ཁྱེར་ནས་རིགས་དྲུག་སེམས་ཅན་གྱིས། །སྤྱི་བོ་ཚངས་པའི་བུ་
གར་ཐིམ། །དེ་ནས་རིགས་དྲུག་འགྲོ་བ་ཀུན། །མཐུ་རྩལ་ལྡན་པའི་མཁའ་ལྡིང་གི །བྱ་བྲན་མཁའ་ལ་ཁྱེར་བ་བཞིན། །ནམ་མཁའི་དབྱིངས་སུ་དམིགས་མེད་ཁྱེར། །དེ་

ནས་ནམ་མཁས་གར་ཁྱབ་ཀྱིས། །སེམས་ཅན་ཐམས་ཅད་མཁའ་ལ་འདུས། །རང་གི་རིག་པ་ཆེན་པོ་དེ། །ནམ་མཁའ་གར་ཁྱབ་ཁྱབ་པར་བསམ། །གསུངས་ནས་ཀུན་འོད་
དུ་ཞུ་ནས་མཁས་པའི་མཆོག་གྱུར་གཡུ་ཐོག་ཡོན་ཏན་མགོན་པོ་བྱ་བ་སྨན་པའི་རྒྱལ་པོ་དང་གཉིས་སུ་མེད་པ་གཉིས་སུ་བྱར་མེད་པ་དེ་ལ་ཐིམས་པའི་མཐར་ཡབ་ཡུམ་གཉིས་
ཚོགས་ལ་རོལ་གྱིས་ཡོད་པའི་ཚེ་མཁའ་འགྲོ་སྡེ་ལྔས་འགྲིན་གཅིག་ཏུ་སྡེབས་ནས་འདི་སྐད་དོ། །ཡོན་ཏན་ཀུན་རྫོགས་གཡུ་ཐོག་པ། །དག་པའི་ཞིང་དུ་ད་ལྟ་ཕེབས། །མཆོད་
པ་རོལ་མོའི་བསུ་བ་དང་། །དར་ཕན་ལྡ་ལྡིའི་བསུ་བ་ཡོད། །ཟེར་དར་ཐག་བརྐྱང་བྱུང་བས། གཡུ་ཐོག་ཆེན་པོས་རྒས་པའི་རྟགས་ཞིག་སྟོན་པ་ཡིན། གསུངས་ནས་ལྟ་
སྟངས་ཞིག་མཛད་བྱུང་བས། བར་སྣང་ཐམས་ཅད་འཇའ་འོད་ཀྱིས་ཕུང་པོར་གྱུར་པའི་མོད་ལ་གཡུ་ཐོག་ཆེན་པོའི་ཞལ་ནས། ཨོཾ་ན་མོ་བྷ་ག་ཝ་ཏེ་བེ་ག་ཡི་ལ་བེ་ཌཱུཪྻ་གསུངས་

༄༅། །པས། སྐུ་ལུས་འཇའ་འོད་ཀྱི་ཕུང་པོར་གྱུར་ལ་དྲང་སྲོང་རིག་འཛིན་རྣམས་ཀྱིས་སྒྲ་རོལ་མོ་དང་བཅས་རྫུ་འཕྲུལ་ཡ་མ་ཟུང་བསམ་གྱིས་མི་ཁྱབ་པ་སོ་སོའི་སྐྱེ་བོའི་བློའི་
ར་བ་ལས་བརྒལ་བ་བསྟན་ཏེ་ནམ་མཁའ་ལ་བྱོན་པས། སྲས་གཡུ་ཐོག་འབུམ་སེང་ལ་སོགས་པའི་བུ་སློབ་ཡུམ་དང་བཅས་པས་གཟིགས་ནས་མགྲིན་གཅིག་ཏུ་སྡེབས་ནས་
གསོལ་བ་འདི་ལྟར་བཏབ་བོ། །ཁམས་གསུམ་ཆོས་ཀྱི་རྒྱལ་པོ་གཡུ་ཐོག་མགོན། །བདག་ཅག་བུ་སློབ་རྣམས་ལ་སྤྱན་གྱིས་གཟིགས། །ཁྱད་པར་རྡོ་རྗེ་འཚོ་མོ་ཐུགས་རྗེས་
སྐྱོབས༑ །བདག་ཅག་རྣམས་ཀྱིས་སྐྱབས་མགོན་སུ་ལ་འཚོལ། །འགྲོ་བ་ནད་པའི་མགོན་དུ་བཞུགས་སུ་གསོལ། །ཞུས་པས། གཡུ་ཐོག་ཆེན་པོ་མདུན་གྱི་བར་སྣང་ལ་
བཞུགས་ནས། འདི་སྐད་གསུངས་སོ། །མཚན་དང་དཔེ་བྱད་དང་ལྡན་པའི། །སྨན་པའི་རྒྱལ་པོ་རྒྱལ་གྱུར་ཅིག །མཁས་པ་གཡུ་ཐོག་མགོན་པོ་ང་། །བོད་ཡུལ་མུན་པའི་

ནགས་ཁྲོད་དུ། །གསོ་དཔྱད་ཀྱི་སྒྲོན་མེ་སྦར་ནས་ཡོད། །ཁྱད་པར་དཔལ་ལྡན་རྒྱུད་བཞི་ལ། །གབ་དང་འཁྲུག་པ་མ་གོ་བ། །མུན་ཁུང་ཉི་མ་ལྟར་དུ་གསལ། །རྡོ་རྗེ་འཚོ་མོ་
ཡར་ཤོག་གསུངས་པས། བཙུན་མོ་འོད་དུ་ཞུ་ནས་འོད་དེ་ཉིད་གཡུ་ཐོག་ཆེན་པོའི་ཐུགས་ཀར་ཐིམ་པས་མི་དེར་འདུས་པ་རྣམས་ཀྱིས་མཐོང་བས་ཀུན་ངོ་མཚར་བར་གྱུར་ཏོ། །
དེ་ནས་གཡུ་ཐོག་ཆེན་པོ་ཆུ་ཕོ་བྱི་བ་ལོའི་སྤྲེའུ་ཟླ་བའི་ཚེས་བཅོ་ལྔའི་ཉི་མ་ཤར་བ་དང་དུས་མཉམ་དུ་སྨན་གྱི་བླ་མ་མི་བསྐྱོད་རྒྱལ་པོའི་ཞབས་དྲུང་དུ་གཤེགས་སོ། །དེ་ནས་འགྲོ་
བ་ཟུག་རྔུས་མནར་བ་རྣམས་ཀྱིས་གཡུ་ཐོག་ཆེན་པོ་སྐུ་ལུས་མ་སྤངས་པར་དག་པའི་ཞིང་དུ་གཤེགས་སོང་ཟེར་བ་ཐོས་པས། ནད་པ་རྣམས་ཀྱིས་ངེད་འགྲོ་བ་ནད་པ་རྣམས་ཀྱི་
སྐྱབས་གཅིག་པོ་ཐུགས་རྗེས་གཟིགས་ཤིག་གཡུ་ཐོག་ཆེན་པོ་ཞེས་གསོལ་བ་བཏབ་པས་ནད་པ་རྣམས་ཀྱིས་གམ་དུ་གཡུ་ཐོག་པ་རེ་བྱོན་ཏེ་ནད་ལས་ཐར་བར་མཛད་དོ། །དེ་

༄༅། །ནས་བུ་སློབ་རྣམས་ཀྱིས་རྗེས་གི་མཆོད་འབུལ་འཕགས་པ་ཀུན་ཏུ་བཟང་པོའི་མཆོད་སྦྱིན་ལ་འགྲན་ནུས་པ་ལྟ་བུ་མཛད་པས། སྒྲ་དང་ས་གཡོ་བ་དང་། འཇའ་འོད་སྣ་
ལྔ་བ་དང༌། ནམ་མཁའ་གཡའ་དག་པ། ས་ལ་རྡུལ་མེད་པ། མེ་ཏོག་གི་ཆར་ཟླ་བ་གསུམ་གྱི་བར་ལ་བབས་སོ། །དེ་ནས་སྲས་གསུམ་ཡབ་ཡུམ་བྲལ་བའི་སྡུག་བསྔལ་བར་།
གནས་ཚེ། དར་གཅིག་ནས་སྲས་གསུམ་དང་སློབ་མ་དང་བཅས་པ་རྣམས་ཀྱིས་གདུང་བའི་སྨྲེ་སྔགས་མགྲིན་གཅིག་ཏུ་སྡེབས་ནས་འདི་སྐད་གསོལ་བ་བཏབ་པོ། །མཁྱེན་
བརྩེའི་མངའ་བདག་སྨན་གྱི་བླ། །བཻ་ཌཱུཪྻ་ལ་ཕྱག་འཚལ་ལོ། །སྨན་བླ་གཉིས་པ་གཡུ་ཐོག་མགོན། །བདག་བུ་སློབ་རྣམས་ལ་སྤྱན་གྱིས་གཟིགས། །ཡབ་ཡུམ་བོར་བའི་
མགོན་མེད་གསུམ། །དམུས་ལོང་ཐང་ཁར་འཁྱམས་པ་འམ། ཨོག་ཕྲུག་སྨུགས་སེབ་བོར་བ་ལྟར། །མགོན་མེད་སྐྱབས་མེད་བུ་ཚ་གསུམ། །ཕ་ཡབ་ཡུམ་གཉིས་ཀྱིས་ཐུགས་

རྗེས་གཟིགས། །ཕ་མྱེས་པོ་རྣམས་ཀྱིས་ཐུགས་རྗེས་གཟིགས། །འགྲོ་བ་ནད་པ་སྐྱོང་བ་ལ། །གནད་ལྡན་མན་ངག་སུ་ཡིས་སྟོན། །ལེགས་སློབ་ཉེས་འཆོས་སུ་ཡིས་བྱེད། །
དུས་ངན་རང་འགོ་འདོན་པ་ལ། །མགོན་སྐྱབས་དཔུང་གྲོགས་སུ་ཡིས་བྱེད། །ཤ་ཚ་དབུས་བླངས་སུ་ཡིས་བྱེད། །ཕ་ཡབ་ཡུམ་གཉིས་ཀྱིས་ཐུགས་རྗེས་གཟིགས། །ཕ་མེས་
པོ་རྣམས་ཀྱིས་ཐུགས་རྗེས་གཟིགས། །ཞེས་གསོལ་བ་བཏབ་པས་ཡབ་ཡུམ་གཉིས་འཇའ་དཀར་པོ་འོད་དང་འོད་ཟེར་འཕྲོ་བ་ཞིག་གི་སྟེང་ན་བཞུགས་ནས་སྲས་གསུམ་པོ་ལ་
མགྲིན་གཅིག་ཏུ་སྡེབས་ནས་འདི་སྐད་གསུངས་སོ། །དུས་གསུམ་སངས་རྒྱས་མོས་པའི་དཔལ། །་བཻཌཱུཪྻ་ལ་ཕྱག་འཚལ་ལོ། །སྡུག་བསྔལ་གྱི་གདུང་བའི་ཁྱེའུ་གསུམ། །
སྐྱེས་ནས་འཆི་བ་ཆོས་ཉིད་ཡིན། །གཏན་དུ་ཕ་མས་ཅི་ལ་ལངས། །ཕ་དང་མ་གཉིས་དྲན་པའི་ཚེ། །དཀོན་མཆོག་གསུམ་ལ་གསོལ་བ་ཐོབ། །ཕ་མ་སྙིང་གི་དཀྱིལ་དུ་

༄༅། །ཞོག །སེམས་ཅན་དམིགས་པའི་སྙིང་རྗེ་སྒོམ། །འགྲོ་བ་ནད་པ་བརྩེ་བས་སྐྱོངས། །དྲིན་སོ་མེད་པའི་སྨན་སྦྱིན་ཐོང་། །ཚ་གྲང་མ་ལོག་བསིལ་དྲོད་སྡེབས། །ནད་
རྟགས་ངོས་འཛིན་མན་ངག་སློབ། །མི་ངོ་ཟས་ངོ་མི་བལྟ་ཞིང་། །ཉེ་རིང་སྤངས་པའི་ནད་པ་བསྐོར། །ཁ་དྲག་ཆེ་འདོད་མ་བྱེད་པར། །དམན་ཆ་བཟུང་ལ་ནད་པ་སྐོར། །
གསུངས་ནས་བུ་གསུམ་ལ་སོགས་པའི་བུ་སློབ་རྣམས་ང་དང་ཁྱེད་རྣམས་ལ་འདུ་འབྲལ་མེད་པས་གསོལ་བ་ཐོབ། ལྷག་པར་འགྲོ་བ་ནད་པའི་དོན་དུ་སྨོན་ལམ་ཐོབ་གསུངས་
ནས་མི་སྣང་བར་གྱུར་ཏོ། །དེ་ནས་སྲས་གསུམ་དང་བུ་སློབ་རྣམས་ཀྱིས་གཡུ་ཐོག་ཡབ་ཡུམ་གྱི་ནང་རྟེན་དུ་སྟོན་པ་རྣམ་གཉིས། བྱམས་པ་མགོན་པོ། རིགས་གསུམ་མགོན་པོ་
རྣམས་མི་ཚད་ཙམ་རེ་དང་། མྱང་འདས་མཆོད་རྟེན་ཐོག་ཚད་གཅིག་རྣམས་གསེར་ཟངས་ལས་གྲུབ་པ། གསེར་གྱིས་བྲིས་པའི་འབུམ་ཚར་གཅིག་གི་རྒྱ་གར་སྐད་དུ་གསེར་སྲང་

གང་ཡོད་པ་རྣམས་བཞེངས་ཤིང་། གཞན་ཡང་མྱང་འདས་མཆོད་རྟེན་ཐོག་སོ་དགུ་ཡོད་པ་གཅིག་དང་། མ་ཎིའི་རྡོ་མཆོད་གདང་རིང་མོ་སྐོར་ར་འཁོར་རེ་ལ་རྟ་ཚུགས་ནོན་པ་
ཞིག་རྣམས་བཞེངས། གཞན་ཡང་སྲས་གསུམ་གྱིས་སྒོས་སུ་ཉི་ཁྲི་བརྒྱད་སྟོང་པ། ཏོག་གཟུངས། གསེར་འོད་རྣམས་གསེར་དངུལ་གྱིས་བཞེངས་སོ། །ཡོན་བདག་རྣམས་
ཀྱིས་ཀྱང་ལྷག་པར་ཇོ་བོ་ལ་གསེར་ཆབ་སྙན་ཤལ་མར་མེ་སོགས་མཆོད་པ་རྒྱས་པར་ཕུལ་ལོ།། །།ཨེ་མ་ཧོ། སྨན་བླའི་གསུང་སྤྲུལ་གཡུ་ཐོག་ཆེན་པོ་ཡི། །རྣམ་ཐར་གཟི་
བརྗིད་རིན་ཅེན་གཏེར་མཛོད་འདི། །གཡུ་ཐོག་བརྒྱུད་པ་འཛིན་པའི་རིགས་ཀྱི་བུ། །ཇོ་བོ་ལྷུན་གྲུབ་བཀྲ་ཤིས་བདག་གིས་སྡེབས། །ལྷག་ཆད་ནོར་འཁྲུལ་ཡི་གེ་མ་དག་
སོགས༑ །མཁས་མང་ཤེས་ལྡན་ཚོགས་ལ་བཟོད་པར་གསོལ། །དེ་ལྟར་གངས་ཅན་གྱི་ལྗོགས་འདིར་དུས་གསུམ་དུ་བྱོན་པའི་གསོ་དཔྱད་ཀྱི་བསྟན་འཛིན་མཐའ་དག་གི་

༄༅། །གཙུག་རྒྱན་ཆེན་པོ། །གཡུ་ཐོག་རྙིང་མ་ཡོན་ཏན་མགོན་པོའི་རྣམ་ཐར་བཀའ་རྒྱ་མ་གཟི་བརྗིད་རིན་པོ་ཆེའི་གཏེར་མཛོད་འདི་ཉིད་གསོ་དཔྱད་སྤྱིའི་བསྟན་པའི་མཛེས་
རྒྱན་ལྟ་བུར་སྣང་བས། རིས་མེད་དུ་ཁྱབ་པའི་མཆོད་སྦྱིན་ཞིག་ཏུ་སྤེལ་ཨེ་ཐུབ་བསམ་པའི་ལྷག་བསམ་རྣམ་པར་དག་པའི་གཞི་བཟུང་སྟེ་མ་དཔེ་ཕྱོགས་ཀུན་ཏུ་བཙལ་ཀྱང་མགོ་
མཇུག་མ་ཚང་བ་སོགས་ལས་ཕྱི་མོ་ཉན་པའི་ཁུངས་ཐུབ་ཁ་ཚང་ཞིག་ད་བར་མ་རྙེད་ནའང་། སྲས་བཅས་རྒྱལ་བ་སྤྱི་དང་ཁྱད་པར་མཆོག་གསུམ་ངོ་བོ་པད་དཀར་འཆང་བའི་རྒྱུ
ཐུགས་རྗེས་སླད་མར་ཕྱི་མོར་འོས་པའི་དཔེ་རྣམ་དག་རྗེ་ཉིད་ཀྱི་གདུང་བརྒྱུད་དུ་གཏོགས་པ་ཞིག་གི་ཕྱག་ནས་བྱུང་བ་ལས་ལེགས་པར་བཤུས་ཏེ་ཞུས་ཤིང་དག་པར་བྱས་ནས་ཟད་
པ་མེད་པའི་ཆོས་སྦྱིན་དུ་བསྒྲུབ་པར་ཞུ་བ་པོ་ཡུལ་གངས་ཅན་གྱི་འཚོ་བྱེད་དར་མོ་སྨན་རམས་པ་བློ་བཟང་ཆོས་གྲགས་ཀྱིས་བགྱིས་ཏེ་ཕྱི་མོ་ཉིད་ལས་བཤུ་བའི་ཡི་གེ་པ་ནི་རང་གི་

སློབ་བུལ་ར་བ་བློ་བཟང་དོན་ལྡན་དང་མེར་མོ་བློ་གྲོས་ཆོས་འཕེལ་ལོ།། །།གཡུ་ཐོག་རྙིང་མའི་རྣམ་ཐར་ནང་འདི་གློག་ཀླད་དུ་འབྲུ་ལེན་ཞུ་སྐབས་དབུས་ཁམས་སྤར་ཤིང་གཉིས་ལ་གཏུགས་ཏེ་ཞུ་
དག་བྱས། འདི་ཡིག་སྣ་མང་པོ་བསྡུས་པ་ལྟ་བུ་ཡིན་འདུག་པ་དུས་སྔ་ཕྱི་བསྒྲིགས་རྒྱུ་ཨེ་ཡོད་སྙམ་པ་འདུག་ཀྱང་དཔེ་རྙིང་སོར་བཞག་ལས་བཟོ་བཅོས་མ་ཕོད། སླད་ཞིབ་འཇུག་གནང་མཁན་ཡོད་ན་དགོངས་
འཇུག་ཞུ། །

༄༅། །ཏི ཀཱ ལ སྱ ས ཛཱ ཡ པྲ ཏྲེ ཎ ཛྙཱ དཱ ཡ ས ཀཱ ལ རཱུ པ པ ཊུ སི དྡྷ པ ར ཡུ ཀྟ ས རྦ ཀཱ ལ པྲ བྷཱུ བེ རོ ཙོ རྡྷ ཡ པ ན ནཱ བ གུ ཎ ནཱ ཐ སྱ བི མོ ཀཱ བི ཧ ར ཏི སྨ།།
༄༅། །དུས་གསུམ་གྱི་རྒྱལ་བ་སྲས་བཅས་ཀྱི་མཁྱེན་བརྩེའི་སྤྱི་གཟུགས་མཁས་པ་དང་གྲུབ་པའི་ཕ་རོལ་ཏུ་སོན་པ་རིགས་བརྒྱའི་ཁྱབ་བདག་གཡུ་ཐོག་གསར་མ་ཡོན་ཏན་མགོན་པོའི་རྣམ་པར་ཐར་བ་བཞུགས་སོ། །

༄༅། །ཕུན་ཚོགས་ཡོན་ཏན་ཆ་ཤས་རབ་རྫོགས་པའི། །དཔལ་ལྡན་མགོན་པོ་མཁྱེན་བརྩེའི་འོད་དཀར་ཅན། །འགྲོ་བློའི་ཆུ་མཚོར་འཆར་བའི་ངོ་
མཚར་གྱི། །ཕན་བདེའི་སྣང་བས་རྟག་ཏུ་སྐྱོང་གྱུར་ཅིག །གདོད་མའི་མགོན་པོ་མཁའ་དང་མཉམ་གྱུར་དངོས་པོ་ཀུན་གྱི་ངོ་བོ་ཉིད། །གཉིས་མེད་
སྒྱུ་མའི་རོལ་རྩེ ད་མཐའ་ཀླས་མཁའ་ཁྱབ་འགྲོ་བློའི་རྗེས་འགྲོ་གང༌། །ཕན་དང་བདེ་བའི་སྤྲིན་ཆེན་ཉིད་དེ་ཕུན་སུམ་ཚོགས་ཆེའི་མཆོག་སྦྱིན་
མཁན་༑ །གཡུ་ཐོག་པ་ཞེས་ཡོན་ཏན་རྒྱ་མཚོས་འཇིག་རྟེན་གསུམ་མགོན་གྱུར་རྒྱལ་དེས། །འཁོར་མཚོ་དུག་གསུམ་འཛིན་ཁྲིས་དཀྲུགས་ལས་མི་

༄༅། །ཟད་དུཿཁའི་ནད་ཀྱི་རླབས། །འཇིགས་རུང་བཟོད་དཀའི་ཏི་ལའི་གྲོང་ལས་རྣམ་གྲོལ་ཀུན་དགའི་གླིང་ཆེན་པོར། །འདྲེན་པའི་ཐབས་
མཁས་ཐུགས་རྗེའི་གྲུ་གཟིངས་ཚེ་ཡི་རིག་བྱེད་མཐའ་ཡས་པས། །སྣ་ཚོགས་མོས་པའི་ཁ་ལོ་སྒྱུར་མཛད་དེད་དཔོན་མཚུངས་མེད་ཁྱོད་གཞན་སུ། །
རྒྱལ་བའི་ཡོན་ཏན་ངོ་མཚར་རྒྱ་མཚོའི་གཏེར། །ཡི་གེའི་མཚན་མ་ཀུན་ལས་ངེས་གྲོལ་བ། །མཐའ་ཀླས་ནམ་མཁའི་རྗེས་སུ་འགྲོ་བ་གང༌། །བྱིས་
བློའི་གཞལ་བྱས་འོལ་ཅིར་བགྱི་བ་ཅི། །དེ་ཕྱིར་ཟླ་མེད་ཁྱོད་ཀྱིས་གསང་བའི་དཔེ། །འགག་མེད་མཐའ་ཀླས་ནམ་མཁའི་ཡངས་པ་བཅལ། །རྣམ་

པར་འབྱེད་པའི་གཞལ་བྱ་མ་མཆིས་པ། །དེར་ནི་བདག་ཉིད་སྤྲོས་པའི་བློ་ཟད་དོ། །དེ་ཕྱིར་དམ་པ་རྣམས་ཀྱི་གསང་བའི་གནས། །ཆ་ཙམ་ཡི་གེའི་ལམ་དུ་སུ་ཡིས་ཆུད། །དེ་
ལྟ་ན་ཡང་སྙིང་ནས་ཡིད་ཆེས་པའི། །དད་པའི་བསྟོད་ཚིག་ངོ་མཚར་ཕྲེང་བ་སྤེལ། །དེ་ལ་འདིར་དུས་གསུམ་གྱི་རྒྱལ་བ་སྲས་དང་བཅས་པའི་མཁྱེན་བརྩེ་ནུས་པའི་སྤྱི་གཟུགས། 
མཁས་པ་དང་གྲུབ་པའི་ཕ་རོལ་ཏུ་ཕྱིན་པ་རིགས་ཀུན་ཁྱབ་བདག་གཡུ་ཐོག་ཡོན་ཏན་མགོན་པོ་ཞེས་ས་གསུམ་ན་སྙན་པའི་གྲགས་པ་ཆེས་ཆེར་གཡོ་བ་འདི་ཉིད་མཆོག་གསུམ་གྱི་
ཐུགས་རྗེ་དང་ལུས་ཅན་སྤྱི་མཐུན་གྱི་ལེགས་བྱས་མངོན་པར་དར་བའི་མཐུ་ལས་གངས་ཅན་གྱི་ལྗོངས་འདིར་རྙིང་མ་ཡོན་ཏན་མགོན་པོ། །སླར་ཡང་བསམ་བཞིན་དུ་སྲིད་པ་
བཟུང་སྟེ་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་བཀོད་པ་སོ་སོ་སྐྱེ་བོ་རྣམས་ཀྱི་བློ་ལས་འདས་ཤིང་འཕགས་པས་ཀྱང་བརྗོད་དཀའ་བའི་སྒོ་ནས་འགྲོ་བ་ཇི་སྙེད་པ་སྡུག་

༄༅། །བསྔལ་ལས་བསྒྲལ་བ་དང་། གསོ་བ་རིག་པའི་བསྟན་པ་རིན་པོ་ཆེ་ཉིན་མོ་ལྟར་གསལ་བར་མཛད་པ་སོགས་འཕགས་པ་མཆོག་གི་སྤྱོད་པ་རླབས་པོ་ཆེ་བགྲང་བར་
འདས་པ་ལས་ཆ་ཙམ་ཕྱོགས་གཅིག་ཏུ་མཚོན་པར་བྱ་ན། འདི་སྐད་ཐོས་ཏེ། གཡུ་ཐོག་གི་གདུང་ལ་གསར་རྙིང་གཉིས་ཡོད་པའི་བྱམས་པ་བདེ་ལེགས་ཡན་རྙིང་མ་ཡིན་པ་ནི་
གདུང་རབས་ལས། དཀོན་ཅོག་བདེ་ལེགས་བྱམས་པ་བདེ་ལེགས་ཏེ། །བསྟན་འཛིན་གསོ་བ་རིག་པའི་ཁུར་ཆེན་ཁུར། །གཡུ་ཐོག་རྙིང་མའི་བརྒྱུད་འཛིན་འདི་ཡན་ཡིན། །
ཞེས་གསུངས་ཤིང༌། གཡུ་ཐོག་ཉི་མ་འོད་ཟེར། པདྨ་རྡོ་རྗེ། གུ་རུ་རྡོ་རྗེ། བྱང་ཆུབ་རྡོ་རྗེ། གངས་ཅན་མཁས་པ་དང་ལྔ་བོ་འདི་གསང་སྔགས་སྔ་འགྱུར་གྱི་ཆོས་ལ་ཤིན་ཏུ་
མཁས་ཤིང་གྲུབ་པ་ཐོབ་པ་བྱུང༌། ལྷག་པར་གངས་ཅན་མཁས་པ་ཞེས་བྱ་བ་འདི་གསང་སྔགས་གསར་རྙིང་དང་གསོ་དཔྱད་སྤྱི་ལ་ཤིན་ཏུ་མཁས་པར་གྱུར་ཀྱང་། འོན་ཏེ་འདི་

ལྔའི་རིང་ལ་བདུད་རྩི་སྨན་སྒྲུབ་སྨན་ཕྲེང་སོགས་ནུབ་ཅིང་རྙིང་མའི་ཆོས་ཀྱི་མ་མོ་ལྟ་བུར་གྱུར་པས་གཡུ་ཐོག་གསར་མའི་མགོར་བྱུང་ཡང་རུས་བརྒྱུད་ཙམ་ལས་གསར་མ་དྲི་མ་མེད་
པ་མ་ཡིན་པ་ནི་གདུང་རབས་ལས། ཉི་མ་འོད་ཟེར་པདྨ་རྡོ་རྗེ་དང༌། །གུ་རུ་རྡོ་རྗེ་བྱང་ཆུབ་རྡོ་རྗེ་དང༌། །གངས་ཅན་མཁས་པའི་གཙུག་རྒྱན་ཞེས་བྱ་ལྔ། །གསང་སྔགས་རྙིང་
མའི་བསྟན་པ་ལ་ཞུགས་ནས། །གསང་སྔགས་རྙིང་མའི་མ་མོ་ལྟ་བུར་གྱུར། །དེ་ལྔའི་རིང་ལ་བདུད་རྩི་སྨན་སྒྲུབ་ཀྱི། །དབང་གི་ཆུ་རྒྱུན་སྨན་ཕྲེང་སྨན་ཁྲིད་ནུབ། །ཅེས་
གསུངས་པས། དེ་ལྔའི་རིང་ལ་སྨན་ཕྲེང་སྨན་སྒྲུབ་སོགས་ནུབ་པ་དེ་དག་གསོ་བའི་ཕྱིར་སླར་ཡང་སྨན་པའི་རྒྱལ་པོའི་ཕྲིན་ལས་ཀྱི་རོལ་གར་རྙིང་མ་འདྲེ་རྗེ་བཛྲ། ཁྱུང་པོ་རྡོ་རྗེ།
ཡོན་ཏན་མགོན་པོ། འབུམ་སེང་། སྲ་ལུ་རྡོ་རྗེ་གྲགས་ཏེ་སྤྲུལ་པའི་སྐྱེས་མཆོག་དེ་དག་གསར་མ་དྲི་མ་མེད་པ་ལྔར་རིམ་པ་ལྟར་བསམ་བཞིན་བྱོན་པ་ནི། གདུང་རབས་ལས། །

༄༅། །བདུད་རྩི་སྨན་ཕྲེང་སྨན་སྒྲུབ་རལ་སྐོར་སོགས། །དར་བར་དགོངས་ནས་སླར་ཡང་བསམ་བཞིན་དུ། །སྐྱེ་བ་བཞེས་པའི་སྐྱེས་བུ་དམ་པ་ནི། །འདྲེ་རྗེ་བཛྲ་ཁྱུང་པོ་རྡོ་
རྗེ་དང་། །ཡོན་ཏན་མགོན་པོ་མཁས་པ་འབུམ་སེང་དང༌། །གཡུ་ཐོག་སྲ་ལུ་རྡོ་རྗེ་གྲགས་པ་ལྔས། །སྨན་ཕྲེང་སྨན་སྒྲུབ་དར་ཞིང་རྒྱས་པར་མཛད། །དྲི་མེད་གསར་མའི་
གདུང་འཛིན་ལྔ་ལ་འདུད། །ཅེས་གསུངས་པས་གསར་མ་དྲི་མ་མེད་པ་འདི་ལྔ་ཡིན་ཅིང་། འདི་ལྔ་རྙིང་མ་འདྲེ་རྗེ་ནས་སྲ་ལུའི་བར་སླར་ཡང་བྱོན་པ་ཡིན་ཏེ། དེ་ཡང་གཡུ་ཐོག་
རྙིང་མ་ཡོན་ཏན་མགོན་པོ་ཡེར་བར་ཕེབས་ནས་ཨོ་རྒྱན་ཕུག་པར་དཔོན་སློབ་རགས་བསྡུས་འགའ་ཞག་ལྔ་བཞུགས་པའི་ཚེ། གཡུ་ཐོག་པ་ཆེན་པོ་ལ་ལྷ་མོ་བདུད་རྩི་མ་བྱོན་ནས་
གཡུ་ཐོག་པའི་བརྒྱུད་པ་ལ་གསར་རྙིང་གཉིས་འབྱུང་སྟེ། ཇོ་བོ་བ་ནུ་མ་ནས་བྱམས་པ་བདེ་ལེགས་ཡན་རྙིང་མ་དང༌། ཁྱེད་རང་གི་མེས་པོ་འདྲེ་རྗེ་བཛྲ་མཐོང་བ་དོན་ལྡན་སླར་

ཡང་གཡུ་ཐོག་པའི་གདུང་བརྒྱུད་དུ་བྱོན་པ་ལ་གཡུ་ཐོག་གསར་མ་ཞེས་སོ་གསུངས་པ་དང༌། རྙིང་མ་ཡོན་ཏན་མགོན་པོས་སྲས་ལ་ལུང་བསྟན་གསུངས་པ་ལས་ཀྱང༌། བུ་ཉོན་
ཅིག །གཡུ་ཐོག་གངས་ཅན་མཁས་པའི་གཙུག་རྒྱན་གྱི་སྲས་གཡུ་ཐོག་གསར་མ་དྲི་མ་མེད་པ་ལྔ་འདི་ལྟར་བྱོན་ཏེ། གངས་ཅན་མཁས་པའི་སྲས་ལ་བདག་གི་མེས་པོ་འདྲེ་རྗེ་
བཛྲ་སླད་ནས་འབྱོན་པར་གདའ། དེས་སྨན་པ་འཚོ་བྱེད་གཞོན་ནུ་ལ་དག་སྣང་དུ་བདུད་རྩི་སྨན་སྒྲུབ་དང་སྨན་ཕྲེང་སོགས་གདམས་ངག་གི་སྐོར་མཛོད་མང་པོ་གསན་ནས་བོད་
ཡུལ་གྱི་མུན་པ་སེལ་ལོ། །དེའི་སྲས་ལ་བདག་གི་ཕ་ཇོ་ཁྱུང་པོ་རྡོ་རྗེ། དེའི་སྲས་ལ་བདག་ཡོན་ཏན་མགོན་པོ། དེའི་སྲས་ལ་བུ་འབུམ་སེང་། དེའི་སྲས་ལ་ངའི་ཚ་བོ་སྲ་ལུ་རྡོ་
རྗེ་གྲགས་པ་རྣམས་འབྱོན་ཞེས་གསུངས་ཤིང་། དེ་ལྔའི་ནང་ནས་ཀྱང་ཆེས་མཆོག་ཏུ་གྱུར་པ་རྙིང་མ་ཡོན་ཏན་མགོན་པོའི་ཡང་སྲིད་ཀྱི་ཟློས་གར་གཡུ་ཐོག་གསར་མ་ཡོན་ཏན་

༄༅། །མགོན་པོ་ཞེས་སྟོན་པ་སྨན་པའི་རྒྱལ་པོའི་གསུང་གི་སྤྲུལ་པ་དེ་ཉིད་སྔོན་གྱི་དུས་སུ་དྲང་སྲོང་ཆེན་པོ་ཀརྨ་དྲི་མ་མེད་དང༌། དེ་ནས་གཞོན་ནུ་འཇིགས་མེད་གྲགས་པ་
དང་༑ དེ་ནས་གཡུ་ཐོག་རྙིང་མ་ཡོན་ཏན་མགོན་པོར་གྲགས། དེ་ཉིད་སླར་ཡང་གསར་མ་ཡོན་ཏན་མགོན་པོར་འབྱོན་པའི་རྒྱུ་མཚན་ནི། དེ་ཡང་རྙིང་མ་བྱ་ཡུལ་དུ་ཕེབས་པའི་
ལམ་དུ་སྨན་གྱི་བླ་མའི་ཞལ་གཟིགས་ནས་འདི་སྐད་གསུངས་ཏེ། དང་པོའི་དུས་སུ་ཀརྨ་དྲི་མ་མེད། །བར་དུ་གཞོན་ནུ་འཇིགས་མེད་གྲགས་པ་ཡིན། །ད་ལྟ་གཡུ་ཐོག་ཡོན་
ཏན་མགོན་པོར་གྲགས། །འདི་ནས་སྨན་གྱི་གྲོང་ཁྱེར་ལྟ་སྡུག་ཏུ། །དྲང་སྲོང་རིག་འཛིན་རྣམས་ཀྱི་ཚོགས་དཔོན་བྱེད། །དེ་ནས་ལྔ་བརྒྱ་ཐ་མའི་དུས་བབས་ལ། །ང་ཡི་གསུང་
སྤྲུལ་སྐྱེས་བུ་དམ་པ་ཁྱེད། །འགྲོ་བ་སེམས་ཅན་སྙིགས་མ་ལ་དགོངས་ནས། །གཡུ་ཐོག་གསར་མ་ཞེས་བྱར་རབ་གྲགས་པ། །ཡོན་ཏན་མགོན་པོ་ཞེས་བྱ་འབྱུང་ཞིང་འབྱོན། །

སྨན་ཕྲེང་སྨན་སྒྲུབ་ཉམས་ལེན་རྒྱས་པར་བྱེད། །ཅེས་གསུངས་སོ། །དེ་ལྟར་ལུང་དུ་བསྟན་པའི་སྐྱེས་མཆོག་གསར་མ་ཡོན་ཏན་མགོན་པོར་གྲགས་པ་འདི་ཉིད་ཀྱི་རྟོགས་པ་
བརྗོད་པ་དངོས་བཤད་ལ་ལྔ་སྟེ། ཐོག་མར་རིགས་རུས་གང་དུ་འཁྲུངས་ཚུལ། །འཁྲུངས་པའི་གནས་ངོས་བཟུང་བ། ལྷུམས་སུ་ཞུགས་ཏེ་ཇི་ལྟར་བལྟམས་པ། ཐོས་བསམ་
མཛད་ནས་ཕྲིན་ལས་བསྐྱངས་ཚུལ། མཐར་སྐུ་ལུས་མ་སྤངས་པར་དག་པའི་ཞིང་དུ་ཕེབས་ཚུལ། དེ་ལ་དང་པོ་རིགས་རུས་གང་དུ་འཁྲུངས་ཚུལ་ནི། ཇི་སྐད་དུ། དཔུང་
བཟང་གིས་ཞུས་པའི་རྒྱུད་ལས། བྱང་ཆུབ་སེམས་དཔའ་གང་ཞིག་འཁྲུངས་བའི་རིགས། །ལྷ་མི་ལ་སོགས་ཀུན་གྱིས་ཕྱག་བྱས་པ། །ཞེས་དང་། བརྒྱད་སྟོང་པ་ལས། བྱང་
ཆུབ་སེམས་དཔའ་སེམས་དཔའ་ཆེན་པོ་དེ་ནི་རིགས་གང་དང་རུས་གང་དུ་ཞེས་སོགས་གསུངས་པས། སྐྱེས་བུ་ཆེན་པོ་དག་ནི་རིགས་རུས་ཆོ་འབྲང་ཕུན་སུམ་ཚོགས་པ་དག་ལ་

༄༅། །འབྱོན་པར་གསུངས་པ་ལྟར། བདག་ཉིད་ཆེན་པོ་འདིའི་རིགས་ནི་རྒྱ་གར་གྱི་རྒྱལ་པོ་ཨུཏྤ་ལའི་གདོང་གི་རྒྱལ་སྲིད་ཀྱི་ཁྲི་ལ་རྒྱལ་བུ་དགའ་བའི་བློ་གྲོས་དབང་བསྐུར་
བས་དེའི་གདུང་རྒྱུད་འདི་ཡིན་པས་རིགས་རྒྱལ་རིགས། རུས་ནི་ཇོ་བོ་བ་ནུ་མའམ་ལྷའི་བུ་དམ་པ་ཏོག་དཀར་ཞེས་པ་འོད་གསལ་གྱི་ལྷ་ལས་ཆད་པའི་རུས་སོ། །ཆོ་འབྲང་ནི་
དགྲ་བཅོམ་པ་ས་ག་ལྷས། ཆོ་འབྲང་ཉིད་ནི་མ་མ་སྟེ། །གང་གི་ཞང་པོ་ཁུངས་ལྡན་བཙལ། །ཞེས་གསུངས་པ་ལྟར། འདིའི་ཆོ་འབྲང་ནི་བྲམ་ཟེ་མོ་ཞིག་ཡིན། ཞིབ་པར་ན་
གཡུ་ཐོག་མགོན་པོ་རྙིང་མའི་རྣམ་ཐར་ན་ལུགས་གཅིག་ལ་རིགས་རུས་ཆོ་འབྲང་འདི་ལྟར་བཤད་དེ། རིགས་རུས་ནི་ཇོ་བོ་བ་ནུ་མའི་སྲས་བྲམ་ཟེ་ཤེས་རབ་རལ་གྲིའམ་རྒྱལ་པོ་
ཨུཏྤ་ལའི་གདོང་གི་བློན་པོ་བློ་གྲོས་ཆེན་པོའི་བརྒྱུད། ཆོ་འབྲང་ནི་ཆང་ཚོང་མ་སྐྱེས་པའི་ཡིད་འཕྲོག་མ་ཞེས་པ་ལྷ་མོ་བདུད་རྩི་མའི་སྤྲུལ་པ་དེ་ཡིན་པར་ཞིབ་ཏུ་བཤད་ཡོད་དོ། །

དེ་ལྟར་རིགས་རུས་ཆོ་འབྲང་ཕུན་སུམ་ཚོགས་པའི་སྐྱེས་བུ་དམ་པ་འདི་ཉིད་འཁྲུངས་པའི་གནས་ནི། གཡས་རུ་གཙང་གི་སའི་ཐིག་ལེ་དགེ་བཅུའི་དཔལ་འབྱོར་མཐའ་དག་མ་
ཚང་བ་མེད་པར་ངང་གིས་འདུ་བ་ཉང་སྟོད་རིགས་པའི་འབྱུང་གནས་ཀྱི་སའི་ཆ་ལས་སྒོ་བཞི་རེ་ཐང་ཞེས་བྱ་བ་དེ་ཡིན་ནོ། །གོང་དུ་བཤད་པ་ལྟར་རྗེ་འདིའི་མེས་པོ་ནི་འདྲེ་རྗེ་བཛྲ་
ཞེས་བྱ་བ་སྟེ་འདི་ལ་སྔ་སོར་གཡུ་ཐོག་རྙིང་མའི་སྐབས་སུ། འདྲེ་རྗེ་ཡིན་པའི་རྒྱུ་མཚན་དང༌། འདི་ནས་བཟུང་སྟེ་གཡུ་ཐོག་པ་ཟེར་བའི་མིང་བྱུང་བ་སོགས་ཀྱི་ལོ་རྒྱུས་ཇི་ལྟ་བ་
བཞིན༑ གསར་མའི་འདྲེ་རྗེ་འདི་ལ་འང་དེ་བཞིན་བྱུང་སྟེ་གཡུ་ཐོག་གསར་མ་གངས་ཅན་མཁས་པའི་སྐབས་སུ་གཡུ་ཐོག་པ་ལ་ཉང་སྟོད་སྒོ་བཞི་རེ་ཐང་བ་ཟེར་ཡང་། འདྲེ་རྗེ་
འདིས་རྒྱ་རག་ཀ་བ་འཕྲང་གི་སྡུག་འདྲེ་ནད་ལས་གྲོལ་བར་མཛད་པས་འདྲེ་དེས་རྗེ་བཞིན་ཁུར་བས་འདྲེ་རྗེ། འདྲེ་དེ་ནད་ལས་གྲོལ་བའི་དྲིན་གསོབ་ཏུ་བུད་མེད་གཡུ་རྒྱན་འཆོར་

༄༅། །པོ་ཡོད་པ་ཞིག་ཆུ་ལ་བསྐུར་བ་ཆུས་ཁྱེར་ནས་ཉང་སྟོད་ཟམ་མོ་ཆེའི་སྣེར་སླེབ་བྱུང་བའི་གཡུ་རྒྱན་རྣམས་ཚགས་བྱས་རུས་པ་ཆུ་སྦྱངས་ཏེ་གཡུ་རྒྱན་རྣམས་ཁང་ཐོག་ཏུ་
བཀྲམས་པས་དེ་རྫི་བོ་ཞིག་གིས་མཐོང་བས། རྫི་བོ་ན་རེ། སྒོ་བཞི་རེ་ཐང་བ་ལ་གཡུའི་ཐོག་འདུག་ཟེར་བས་སླར་ཡང་འདྲེ་རྗེ་དང་གཡུ་ཐོག་པ་ཟེར་བ་རྙིང་མའི་སྐབས་སྟོད་ལུང་
དུ་བྱུང་བ་བཞིན་ཉང་སྟོད་དུ་ཡང་དེ་ལྟར་བྱུང་ངོ༌། །དེ་ནས་འདྲེ་རྗེ་དེ་ཉིད་ཀྱིས་རྒྱ་གར་ལ་བྱོན་ནས་སྨན་ཕྲེང་སྨན་སྒྲུབ་རྣམས་འཚོ་བྱེད་གཞོན་ནུ་ལྷོ་ཕྱོགས་དཔལ་གྱི་རི་བོར་དག་
སྣང་དུ་མཇལ་བས་ལེགས་པར་ཐོབ་སྟེ་སླར་ཡང་རང་གི་སྲས་ཁྱུང་པོ་རྡོ་རྗེ་ལ་གནང༌། དེ་ནི་གསོ་རིག་གི་གཞུང་སྤྱི་ལ་མཁས་ཤིང་ལྷག་པར་སྨན་ཕྲེང་སྨན་སྒྲུབ་སོགས་ལ་ཉམས་
ལེན་གྱི་མཐིལ་མཛད་པའི་མཁས་གྲུབ་གཉིས་ཀ་འཛོམ་པས་ཕྲིན་ལས་ཀྱང་ཤིན་ཏུ་ཆེ། དེའི་སྲས་ལ་མཁས་གྲུབ་ཆེན་པོ་ཡོན་ཏན་མགོན་པོ་འདི་ཉིད་བྱུང་བ་ནི། ཁྱུང་པོའི་ཇོ་

མོ་པདྨ་འོད་ལྡན་ཞེས་བྱ་བ་ཤེས་རྒྱུད་དུལ་ཞིང་དགེ་ལ་དཀར་བ། སྙིང་རྗེ་ཆེ་ཞིང་བྱང་སེམས་འབྱོངས་པ། མཁའ་འགྲོའི་མཚན་རྟགས་དང་ལྡན་པ་ཞིག་ཡོད་པ་དེ་ལ་རྗེ་འདི་
ཉིད་ལྷུམས་སུ་ཞུགས་པའི་སྔ་ལྟས་སུ་ནུབ་གཅིག་ཡུམ་གྱི་མནལ་དང་ཟ་ཟི་འདྲེས་མ་ཞིག་ཏུ་ཤར་ཕྱོགས་ནས་འཇའ་ཁ་དོག་ལྔ་པ་ཞིག་ཟུག་པའི་སྣེ་ལ་ཁྱེའུ་སེར་པོ་གསེར་གྱི་ཐོར་
ཚུགས་ཅན་ལག་ན་ཨ་རུ་ར་ལོ་མ་དང་བཅས་པ་ཐོགས་པ་བཙུན་མོ་པདྨ་འོད་ལྡན་རང་གི་ལུས་ལ་ཐིམ་པ་རྨིས་པས་ལུས་སེམས་ལ་སྔོན་ཆད་མྱོང་མ་མྱོང་བའི་བདེ་བ་བསམ་གྱིས་
མི་ཁྱབ་པ་སྐྱེས་ཏེ་དེའི་ཚེ་ལྷུམས་སུ་ཞུགས་སོ། །དེ་ནས་ཟླ་བ་བཅུའི་བར་ཕལ་ཆེར་དུ་ཡུམ་ལ་རང་ལུས་འོད་ཀྱི་ཕུང་པོར་གྱུར་པའི་སྣང་བ་དང༌། སྐབས་འགར་རྨི་ལམ་དུ་དྲང་
སྲོང་ཡིད་ལས་སྐྱེས་ཡིན་ཟེར་བའི་ཤེལ་གྱི་ཁྱེའུ་མཐོ་གང་ཙམ་ཞིག་ཡུམ་རང་གི་སྙིང་ཁའི་ཐད་དུ་འདུག་པའི་སྣང་བ་རྨིས་པ་དང༌། ཡབ་ཁྱུང་པོའི་མནལ་ལམ་དུ་ཛོ་ཀི་མཚོན་ཆ་

༄༅། །ཐོགས་པ་བཞིས་ཡུམ་པདྨ་འོད་ལྡན་ལ་ཕྱག་མཆོད་བྱེད་ཅིང་ཁོ་རྣམས་ན་རེ། འདི་ན་སྨན་གྱི་གསུང་སྤྲུལ་ཡོན་ཏན་མགོན་པོ་ཡོད་པས་ཅ་ག་དག་པོ་གྱིས་ཤིག །ངེད་།
ཀྱང་འདིའི་སྲུང་མ་ཡིན་ཟེར་བ་སོགས་ངོ་མཚར་བའི་ལྟས་མང་པོ་རྨིས། དེ་ནས་ཟླ་བ་བཅུ་ཙམ་ལ་རེག་པའི་ཚེ་དབྱར་ཟླ་ར་བའི་ཚེས་བརྒྱད་ལ་ཡུམ་ལ་འབྱུང་འཁྲུགས་ཀྱི་གནོད་
པ་མེད་པ་ཤར་རིའི་ཕྲག་པ་ལས་ཉིན་མོར་བྱེད་པའི་དཀྱིལ་འཁོར་ཐོན་པ་བཞིན་ལེགས་པར་བལྟམས་པའི་མོད་ལ་དྲང་སྲོང་རིགས་ལྔ་མངོན་སུམ་དུ་བར་སྣང་དུ་བྱོན་ནས་བྱིན་
གྱིས་བརླབས་ཤིང་། སྨན་གྱི་ལྷ་མོ་བརྒྱད་དང་ལྷའི་ཚོགས་དཔག་ཏུ་མེད་པས་ནི་ཁྲུས་གསོལ། འཆི་མེད་ལམ་གྱི་མཐའ་དབུས་ཐམས་ཅད་ནི་དབང་པོའི་གཞུ་རིས་ཀྱི་དྲ་བས་
ཁེབས༑ ལྷའི་རོལ་མོའི་སྒྲ་དང་དྲི་བཟང་པོས་ནི་ཕྱོགས་མཐའ་དག་ཁྱབ། མེ་ཏོག་གི་ཆར་ཡང་ཆུ་ཚོད་ལྔ་ཙམ་གྱི་བར་བབས་ཏེ་རྨད་དུ་བྱུང་བའི་གཏམ་དེ་རིགས་ནི་བརྗོད་ལས་

འདས་པ་ཡོད་དོ། །དེ་ནས་འཁྲུངས་མ་ཐག་དྷཻ་ཥ་ཛྱེའི་གཟུངས་ཐོགས་མེད་དུ་འདོན་ཞིང་ཡུམ་ལ་སྤྱན་མི་འཛུམ་པར་གཟིགས་པ་སོགས་མཛད། དགུང་ལོ་གསུམ་ཙམ་གྱི་ཚེ་
བྱིས་པ་འཚོགས་བའི་དབུས་རྣམས་སུ་རྩ་ཆུའི་བརྟག་པ་དང་ས་རྡོ་སྔོ་སོགས་ལ་སྨན་གྱི་ངོས་འཛིན་མཛད་པ་སོགས་སྔོན་སྦྱངས་ཀྱི་བག་ཆགས་སད་པའི་རྒྱལ་སྲས་ཀྱི་བརྟུལ་
ཞུགས་ཞུམ་པ་མེད་པར་སྟོན་ཞིང་འདི་ཉིད་གང་དུ་བཞུགས་པའི་གནས་ཀུན་ཏུ་སྨན་གྱི་དྲི་བཟང་པོ་རྟག་པར་འཐུལ་བས་ཐམས་ཅད་ངོ་མཚར་བའི་གནས་སུ་བྱེད་པ་དང༌། ཆོས་
སྤྱི་དང་གསོ་དཔྱད་ཀྱི་གཞུང་ལ་རྨོངས་པ་མེད་པའི་མཁྱེན་རབ་དང་ལྡན་པས་མི་ཀུན་གྱིས་འཇམ་དབྱངས་གཡུ་ཐོག་མགོན་པོ་ཟེར་བ་བྱུང་། དོན་དུ་ཡང་རྗེ་འདི་ཉིད་གྱི་གསུང་
ལས༑ །གངས་ཅན་ཁྲོད་ཀྱི་གཡུ་ཐོག་མགོན། །འཇམ་དཔལ་དཔའ་བོས་རྗེས་བཟུང་བས། །ནང་དང་གཏན་ཚིགས་སྒྲ་རིག་དང༌། །བཟོ་དང་གསོ་བ་རིག་པ་ཡི། །ཚིག་

༄༅། །དོན་ཀུན་ལ་མཁས་པར་གྱུར། །ཞེས་གསུངས་པ་ལྟར། མགོན་པོ་ངག་གི་དབང་ཕྱུག་གིས་རྗེས་སུ་བཟུང་པའི་མཐུས་དགུང་ལོ་བརྒྱད་པའི་ཚེ་རིག་པའི་གནས་ཀུན་
དང་ཁྱད་པར་གསོ་བ་རིག་པའི་གཞུང་མན་ངག་དང་བཅས་པ་ཕུལ་དུ་ཕྱིན་པར་མཁྱེན་པས་སྨན་པའི་རྒྱལ་པོ་དངོས་དང་ཐ་མི་དད་པར་གྱུར་ནས་གསོ་དཔྱད་ཀྱི་ཕྲིན་ལས་ནམ་
མཁའ་དང་མཉམ་པར་བསྐྱངས་པ་ནི་རྗེ་ཉིད་ཀྱི་གསུང་ལས། ཁོ་བོ་གཡུ་ཐོག་མགོན་པོ་ཡིས། །ལོ་བརྒྱད་ལོན་ནས་སྨན་དཔྱད་བསྐྱངས། །ཞེས་གསུངས་སོ། །དེ་ལྟར་སྐྱེས་
བུ་ཆེན་པོ་དེ་ཉིད་ཇི་ལྟ་བ་དང་ཇི་སྙེད་པའི་ཤེས་བྱ་ཀུན་ལ་དབང་འབྱོར་ཡང་དཔེར་ན་རྒྱ་མཚོ་ཆེན་པོ་ཆུ་བོས་ངོམ་པ་མེད་པ་ལྟར་འཕགས་བོད་ཀྱི་སྐྱེས་མཆོག་དུ་མ་ལས་དམ་པའི་
ཆོས་མཐའ་ཡས་པ་འདོམས་པར་མཛད་པའི་ནང་ནས་ཁྱད་པར་དཔལ་ལྡན་རྒྱུད་བཞི་འདི་ཉིད་གསན་ཚུལ་ནི། རྗེ་འདི་དགུང་ལོ་བཅུ་བཞེས་པའི་ཚེ་ནུབ་ཅིག་མནལ་ལམ་དུ་

གྲུབ་པའི་ལྷ་མོ་ཡིན་ཟེར་བའི་བུད་མེད་དར་སྔོན་གྱི་གོས་གྱོན་པ་ལག་ན་བདུད་རྩི་བུམ་པ་གང་ཁྱེར་བ་ཞིག་ན་རེ། བདུད་རྩི་བུམ་པ་གང་པོ་འདི་སྨན་གྱི་བླ་མས་ཁྱེད་ལ་བསྐུར་
བ་ཡིན་པས་འདི་གསོལ་ཅིག་ཟེར་བ་ལྟར་མཆོད་པས་སྐུ་ལུས་ཐམས་ཅད་དུ་ཁྱབ་པ་ལྟ་བུ་ཞིག་བྱུང་བས་དེའི་མོད་ལ་སྐུ་དེ་ཉིད་ཤེལ་གྱི་རང་བཞིན་ལྟ་བུ་འོད་གསལ་ཞིང་ཕྱི་ནང་
མེད་པར་གསལ་བ་ཞིག་ཏུ་སོང་། དེ་ནས་སྔར་གྱི་ལྷ་མོ་དེ་ན་རེ། ད་ནི་ལོ་གཉིས་ནས་ཁྱེད་ལ་གསོ་དཔྱད་ཐམས་ཅད་ཀྱི་སྙིང་པོར་གྱུར་བ་བདུད་རྩི་སྙིང་པོ་ཡན་ལག་བརྒྱད་པ་
གསང་བ་མན་ངག་གི་རྒྱུད་དཔལ་ལྡན་རྒྱུད་བཞི་ཞེས་བྱ་བ་ཞིག་འབྱུང་བས་འགྲོ་བའི་དོན་རྒྱ་ཆེན་པོ་མཛོད་ཅིག་ཟེར་བ་རྨིས་པས་མནལ་སད་པ་དང་ཐུགས་ལ་དགྱེས་སྣང་ཆེན་པོ་
འཁྲུངས༑ དེ་ནས་སང་ཉིན་དེ་དགེ་བཤེས་རོག་སྟོན་ཞེས་བ་དབུས་ཕྱོགས་སུ་གྲྭ་སྐོར་ལ་འབྱོན་མཁན་ཞིག་ལམ་བར་དུ་ཞབས་འབམ་གྱིས་བསྙུང་ནས་གཡུ་ཐོག་ཆེན་པོའི་དྲུང་དུ་

༄༅། །སྟོན་པར་བྱོན་པ་ལ་གཡུ་ཐོག་ཆེན་པོས་གཟིགས་པས་ཁོང་སྙུན་ལས་གྲོལ་ནས་དགའ་བཞིན་དུ་དབུས་ལ་བྱོན། ལོ་གཉིས་ཙམ་བཞུགས་པས་རོག་སྟོན་ལ་ནད་ཤིན་ཏུ་
ཐུ་བ་ཞིག་ཐེབས་པས་སྨན་པ་འགའ་ཡར་ལ་གཏུགས་པས་དྲག་སྐྱེད་ཅི་ཡང་མ་བྱུང་བ་དབུས་པ་དར་གྲགས་ཀྱི་སྙན་པ་ཐོས་ཏེ། དེའི་དྲུང་དུ་ཕྱིན་ནས་འཕྲོད་བསྟེན་བགྱིས་པས་
ནད་ལས་གྲོལ། དེ་ནས་ཁོང་ལ་ཆས་དམིགས་སུ་གཡུ་དྲུག་དམར་ནམ་མཁའ་གསལ་བྱ་བ་ནས་ཁལ་སྟོང་རི་བ་ཞིག་ཡོད་པ་དེ་དབུས་པ་དར་གྲགས་ལ་ཕུལ། གསོ་དཔྱད་ཀྱི་
སློབ་དཔོན་ཞུས་ནས་རྒྱུད་འདི་ཞུས་པས། དབུས་པ་དར་གྲགས་ཀྱི་རོག་སྟོན་ལ་རྒྱུད་མན་ངག་གཞུང་འགྲེལ་དང་བཅས་པ་གནང་ཞིང༌། གཞན་ཡང་རྩའི་ལྷ་མོའི་སྒྲུབ་ལུགས་
གསུམ༑ གནོད་སྦྱིན་ཞང་བློན་གྱི་སྒྲུབ་ཐབས་གླང་ཆེན་འཁོར་ལོ་སོགས་སྩལ། དེ་ནས་རོག་སྟོན་ལོག་བྱོན་པའི་ཡར་ལམ་གཡུ་ཐོག་ཆེན་པོས་སྔ་སོར་རྐང་འབམ་བཅོས་པའི་

དྲིན་དྲན་པ་དང་། རྒྱུད་འདི་གཡུ་ཐོག་པ་ལ་ཕུལ་ན་ཕན་པ་རྒྱ་ཆེ་བར་དགོངས། སྒོ་བཞི་རེ་ཐང་དུ་བྱོན་ནས་གཡུ་ཐོག་པར་རྒྱུད་འདི་གཞུང་འགྲེལ་མན་ངག་དང་བཅས་པ་
ཕུལ༑ །དེ་ནས་རྒྱུད་འདི་ཡན་ལག་བརྒྱད་པ་སོགས་གསོ་དཔྱད་སྤྱི་དང་ཅུང་ཟད་མི་མཐུན་པའི་ཐད་རྣམས་ལ། གཡུ་ཐོག་མགོན་པོ་དང་རོག་སྟོན་གཉིས་ཀྱིས་རྩོད་པ་མཛད་
པས་རོག་སྟོན་རྒྱལ་བས་རྒྱུད་འདི་ཁུངས་བཙན་པར་གཟིགས་ཤིང་གོང་གི་ལུང་བསྟན་ཡང་ཐུགས་ལ་དྲན་ཏེ་གཡུ་ཐོག་པ་ཐུགས་ཤིན་ཏུ་མཉེས་ནས། རོག་སྟོན་ལ་རྟ་སྒ་སྲབ་དང་
བཅས་པ་གཅིག་དང་རྒྱས་པ་འབུམ་གྱི་གཙོ་བྱས་པའི་འབུལ་བ་གྱ་ནོམ་པ་ཕུལ། རེ་ཞིག་ཆིག་བརྒྱུད་ཀྱི་བཀའ་རྒྱ་འགྲོལ་བ་མ་མཛད་པར་རྗེ་ཉིད་རང་གིས་ཟབ་བཞེས་སུ་
མཛད༑ དེ་ནས་དགུང་ལོ་བཅོ་བརྒྱད་དུ་ཕེབས་པའི་ཚེ་རྒྱ་གར་ལ་ཕེབས་ནས་ཐོག་མར་འཕགས་ཡུལ་ཀུ་དའི་གླིང་དུ་ཡེ་ཤེས་མཁའ་འགྲོའི་གཙོ་མོ་དཔལ་ལྡན་ཕྲེང་བ་ལས་ལྕང་

༄༅། །ལོ་ནག་པོའི་རྒྱུད། ཝ་ར་ཎཱ་སི་ཏི་འཁོར་མོ་འཇིག་ཏུ་ཡན་ལག་བརྒྱད་པ། སོ་མ་རཱ་ཛ། ཕན་པའི་མདོ། རིན་ཆེན་སྤུངས་པ། ཀུ་མུ་ད། རེག་པ་རྩ་མདོ། སྲོག་
སྐྱོབས་ཏིག་ཀ །སིང་ག་ལའི་གླིང་དུ། ཟླ་ཟེར་དཀར་ནག །བདུད་རྩི་བུམ་པ་ཆེ་འབྲིང་ཆུང་གསུམ། རྒྱལ་པོའི་ཁབ་ཏུ་དཔའ་བོའི་བསྟན་བཅོས་ཡན་ལག་བརྒྱད་པ། །
འཁྲུངས་དཔེ་ཆེ་ཆུང་། རྡོ་སྦྱོར་གབ་པ། གསེར་གླིང་དུ་དྲང་སྲོང་ཕྱོགས་ཀྱི་གོ་ཆ་ལ་རྒྱུད་བཞི། ཉི་ཟླ་ཁ་སྦྱོར་གྱི་རྒྱུད། ཤ་ཁྲག་འཚོ་བ་སྙིང་རྗེ་མེད་པའི་རྒྱུད། སྲོག་ཆགས་
སྒྲོལ་བའི་རྒྱུད། སྒྲོལ་མ་འབྱུང་རྒྱུད། གསེར་སོགས་རིན་པོ་ཆེའི་བཟོ་རྒྱུད། གྲོ་གའི་འདེབས་མའི་རྒྱུད། འཇམ་དཔལ་ཡབ་ཡུམ་གྱི་རྒྱུད། བསེ་སྒྲོམ་གྱི་རྒྱུད། དཔའ་བོ་
འཆིང་འགྲོལ་གྱི་རྒྱུད། རོ་བཀྲའི་ལེའུ། རོ་བཀྲ་སིལ་བུའི་ལུང༌། འབྱུང་བ་སོ་སོའི་རྒྱུད། རྩ་མདོ་ཆེན་པོ། སྙིང་པོ་བསྟན་པའི་རྒྱུད། ལུས་ཀྱི་རྣམ་བཞག་བདུད་རྩི་ཐེམ་

ཡིག ༑རིག་པ་རྩ་དཔྱད། རྒྱ་ཡི་སྨྲ་ཆུང་། གུ་ཎ་ཤ་བཀྲའི་རྒྱུད། བམ་པོ་སུམ་བརྒྱ་པ། ཀ་ལའི་ཚལ་ཞེས་པའི་ནགས་གསེབ་ཅིག་ཏུ་ལྷ་མོ་བདུད་རྩི་མ་དང་མཇལ་ནས་ཞུས་
ལེན་སྐོར་གསུམ་དང་རྨ་རྩི་འཆི་མེད་བཅད་འབྱོར་གནང༌། སླར་ཡང་ལྷ་མོ་དེས་བེ་དྷའི་གླིང་དུ་མཆོག་ཐུན་གྱི་དངོས་གྲུབ་དུ་མ་སྩལ་ཞིང་། གསོ་དཔྱད་ཀྱི་གཞུང་སྒྲོལ་མ་སྐོར་
གསུམ་སོགས་གནང་སྟེ་ལམ་གྱི་འཇིགས་པ་རྒྱལ་པོའི་ཆད་པ་དང༌། དུག་སྦྲུལ། གླང་ཆེན། སྟག་གཟིག །དོམ་དྲེད། ཆོམ་རྐུན་སོགས་འཇིགས་པ་ཐམས་ཅད་ཀྱི་སྐད་ཅིག་
ཀྱང་གནོད་པ་མེད་པར་ལྷ་མོ་ཉིད་ཀྱིས་སྐྱབས་ཏེ། དགུང་ལོ་ཉེར་གཅིག་ལ་བོད་ཡུལ་གྱི་ཤངས་དཔལ་སྐྱེལ་ཕེབས་ནས་བུ་དང་སློབ་མ་འདུ་བའི་སྨོན་ལམ་རྒྱ་ཆེན་པོ་བཏབ་སྟེ་
འགྲོ་བའི་དོན་མཛད་ཅིང་བཞུགས་པ་ལས། དགུང་ལོ་སུམ་ཅུ་སོ་བཞིར་ཕེབས་པའི་ཚེ་ནུབ་ཅིག་འོད་གསལ་གྱི་ཀློང་དུ་ལྷ་མོ་བདུད་རྩི་མས་འདི་སྐད་ཟེར་རོ། །གཡུ་ཐོག་ཆེན་

༄༅། །པོ་ད་དུང་རྒྱ་གར་ལ་ཕེབས་ཤིག །ཕྱི་རབས་སྐལ་ལྡན་རྣམས་ལ་ཕན་པ་བླ་ན་མ་མཆིས་པ་འབྱུང་བར་འགྱུར་རོ་ཟེར་མི་སྣང་བར་སོང་ངོ༌། །དེ་ནས་ཡང་གཡུ་ཐོག་ཆེན་
པོ་རྒྱ་གར་ལ་ཕེབས་པས་དྲང་སྲོང་ཙ་ར་ཀ་སོགས་པཎ་གྲུབ་དུ་མ་དང་མཇལ། ཡེ་ཤེས་ཀྱི་མཁའ་འགྲོའི་གཙོ་མོ་དཔལ་ལྡན་འཕྲེང་བས་རྗེས་སུ་བཟུང་ནས་ཡན་ལག་བརྒྱད་པ་
བསིལ་ཟེར་གྱི་གནད་རྒྱུད་རིགས་དྲུག་ཅུ་རྩ་ལྔ་སོགས་གནང་ཞིང་། ཁྱད་པར་ཟབ་པ་ལས་ཀྱང་ཆེས་ཟབ་པ་ངེས་གསང་རྡོ་རྗེ་ཐེག་པའི་གསང་ལམ་གྱི་གདམས་པ་མཁའ་འགྲོའི་
སྙིང་ཁྲག་ལྟ་བུ་ལུང་བསྟན་དང་བཅས་གནང་བ་བཞེས་ནས་སླར་ཡང་བོད་དུ་ཕེབས། ལུས་ཅན་ཇི་སྙེད་པའི་ན་བ་དང་འཆི་བའི་སྡུག་བསྔལ་མཐའ་དག་བསལ་ཏེ་མཐོང་ཐོས་
དྲན་རེག་གི་སྐྱེ་དགུ་རྣམས་ཐར་པའི་ལམ་ལ་བཀོད་པས་ལྷ་མི་ཀུན་གྱིས་མཆོད་ཡུལ་བླ་ན་མེད་པ་རྩོད་བྲལ་གྱི་མཁས་གྲུབ་གཡུ་ཐོག་ཡོན་ཏན་མགོན་པོ་ཞེས་སྙན་གྲགས་ཀྱི་

གདུགས་དཀར་པོ་གཅིག་གིས་ས་གསུམ་གྱི་ཁོང་ཡང་ཡོངས་སུ་མཛེས་པར་བྱས་སོ། །ཡང་སྐྱེས་བུ་ཆེན་པོ་དེའི་འཕགས་མཆོག་གི་བརྟུལ་ཤུགས་དཔག་དཀའ་བའི་སྒོ་ནས་རྒྱ་
གར་སོགས་ཡུལ་དུ་མར་རྫུ་འཕྲུལ་གྱི་བཀོད་པ་བསམ་ལས་འདས་པ་བསྟན་པ་ནི། གཏན་ཚིགས་ཀྱི་རིག་པ་བཞིའི་སྒོ་ནས་མུ་སྟེགས་ཀྱི་སྟོན་པ་ལྔ་བརྒྱ་ཡོངས་སུ་ཕམ་པར་
མཛད་དེ་ཀུན་མཁྱེན་ཤཱཀྱ་སེང་གེའི་བསྟན་པའི་རྒྱལ་མཚན་བླ་ན་མེད་པ་བཙུགས། དེ་ནས་བདག་ཉིད་ཆེན་པོས་ལྷོ་ཕྱོགས་དཔལ་གྱི་རི་བོ་ལ་བྱོན་པའི་ལམ་དུ་མི་རྒོད་ཀྱི་ཇག་
པས་བར་དུ་གཅོད་པར་བརྩམས་པ་ལ་ལྟ་སྟངས་ཤིག་མཛད་པས། ཐམས་ཅད་རེངས་ཤིང་བརྒྱལ་བས་ཁོང་རྣམས་ཀྱི་བར་དུ་གཅོད་པའི་དམ་བཅའ་ནམ་མཁའི་འཇའ་ལྟ་བུར་
ཡལ༑ སྐབས་ཤིག་ཨོ་རྒྱན་གྱི་ཡུལ་དུ་བྱོན་པ་ན་ཤ་ཟའི་མཁའ་འགྲོ་རྣམས་ཁྲོས་ནས་གནམ་ལྕགས་ཕབས་པས་རྗེ་འདིས་སྡིགས་མཛུབ་ཅིག་གཏད་པས་ཁོང་རྣམས་དྲན་མེད་དུ་

༄༅། །བརྒྱལ་ཏེ་ས་ལ་ལྷུང་། སིང་གྷ་ལའི་གླིང་ལ་གྲུ་གཟིངས་ལ་ཞུགས་ཏེ་བྱོན་པས་མུ་སྟེགས་ཀྱིས་ངན་སྔགས་བཅུགཔའི་མཐུས་གྲུ་རྫིང་རྒྱ་མཚོའི་དབུས་སུ་ཞིག་པར་གྱུར་
པའི་ཚེ་རྫུ་འཕྲུལ་གྱིས་ནམ་མཁའ་ལ་བྱ་བཞིན་འཕུར་ནས་གྲོགས་རྣམས་ཀྱང་ཉེས་པའི་གཡང་ལས་དབུགས་དབྱུང་བར་མཛད། ཀ་ལའི་ཚལ་དུ་དུག་སྦྲུལ་གྱི་ཁ་རླངས་མུན་པ་
ལྟར་གཏིབས་པའི་ཚེ། སྙིང་རྗེ་ཆེན་པོའི་རྣལ་འབྱོར་ལ་བཞུགས་པས་དེ་མ་ཐག་ཞི་བར་གྱུར་པ་དང་། སྐབས་འགར་རི་རབ་སོགས་ལ་ཐོགས་མེད་དུ་བྱོན་པ་དང་འཁོར་འདས་
ཀྱི་བརྟན་གཡོའི་དངོས་ཀུན་ལག་མཐིལ་དུ་སྐྱུ་རུ་ར་བཞག་པ་ལྟར་གཟིགས་པ་སོགས་མདོར་ན་སློབ་དཔོན་ཟླ་བ་གྲགས་པས། དེ་ཚེ་འདིས་ནི་སངས་རྒྱས་བརྒྱ་མཐོང་ཞིང༌། །
ཞེས་སོགས་གསུངས་པའི་འཕགས་པའི་ཡོན་ཏན་ཟད་པར་ཟིལ་གྱིས་གནོན་པའི་སྐྱེས་མཆོག་མངོན་དུ་གྱུར་པའི་མཚན་མ་འཁྲུལ་བྲལ་གདུལ་བྱའི་བློ་དང་འཚམ་པའི་བཀོད་པ་ཆུ་

ཟླའི་རོལ་གར་སོ་སོ་སྐྱེ་བོའི་བློས་དཔྱོད་མི་ནུས་པ་ཞིག་སྟེ། བལ་ཡུལ་དུ་བོན་དང་རྫུ་འཕྲུལ་འགྲན་པའི་ཚེ་ཉིན་ཕྱེད་ཀྱི་བར་དུ་ནམ་མཁར་བཞུགས་ཤིང༌། དམ་པའི་ཆོས་
བཀའ་འགྱུར་བསྟན་འགྱུར་ཐུགས་ཐོག་ནས་འཆད་པས་འཕགས་ཡུལ་རྡོ་རྗེ་གདན་གྱི་གཙུག་ལག་ཁང་དུ་པཎ་ཆེན་བརྒྱ་ཕྲག་གི་ཚོགས་དཔོན་མཛད། སླར་ཡང་རྒྱ་གར་རྡོ་རྗེ་
གདན་ནས་བོད་གངས་ཅན་གྱི་བར་རྫུ་འཕྲུལ་གྱིས་ཉིན་ལམ་གཅིག་ལ་བཅད་ནས་སྐྱེས་སུ་ཨ་རུ་ར་རློན་པ་ལོ་མ་དང་བཅས་པ་གནས་དེར་སྐྱེས་པའི་མེ་ཏོག་སོ་མ་བསྣམས་ཏེ་བོད་
ཡུལ་དུ་ཕེབས། གཞན་ཡང་རྒྱ་གར་ལན་དྲུག་སྐོར་ཞིང་འཕགས་ཡུལ་མ་ཧཱ་རཱ་ཛའི་མཆོད་གནས་མཛད་པ་ནི། རྗེ་ཉིད་ཀྱི་གསུང་ལས། རྒྱ་གར་འཕགས་ཡུལ་ལན་དྲུག་
བསྐོར༑ །མ་ཧཱ་རཱ་ཛས་མཆོད་གནས་བྱས། །མུ་སྟེགས་སྟོན་པ་དྲེགས་པ་ཅན། །དཔོན་སློབ་ལྔ་བརྒྱ་རིག་པས་བཅོམས། །རྒྱལ་བའི་བསྟན་ལ་བྱ་བ་བྱས། །རྡོ་རྗེ་གདན་དུ་

༄༅། །སླེབས་པའི་ཚེ། །པཎ་ཆེན་མང་པོའི་ཚོགས་དཔོན་བྱས། མཁས་པ་འཚོགས་པའི་གཙུག་རྒྱན་ཡིན། །རང་འདོད་མི་ཤེས་དྲང་གཏམས་ལགས། །ཞེས་གསུངས་
སོ༑ དེ་ལྟ་བུའི་སྐྱེས་བུ་དེ་ཉིད་ཀྱིས་ཕྱི་རབས་སེམས་ཅན་རྣམས་དང་། བུ་སློབ་ཀྱི་དོན་དུ་ཟབ་ཁྱད་ཀྱི་འགྲེལ་པ་མན་ངག་སྤྱི་དང་ཁྱད་པར་དུ་ཐུགས་རྩོམ་མཛད་པ་ནི་རྗེ་ཉིད་
ཀྱི་གསུང་ལས། ཐུགས་ཀ་ཆོས་ཀྱི་འཁོར་ལོ་ལས། །གསོ་དཔྱད་རིན་ཆེན་གཏེར་ཕྱུང་སྟེ། །ཕྱི་རབས་རྗེས་འཇུག་གསོ་བའི་ཕྱིར། །ཞེས་གསུངས་པ་བཞིན་གསོ་དཔྱད་སྤྱིའི་
ཐུགས་རྩོམ་ནི། བརྒྱད་པ་ཆེ་ཆུང་གི་སྙིང་པོ་བསྡུས་པ་དང་། དཔའ་བོའི་སྙིང་པོ་བསྡུས་པའི་མདོ་གནས་ཀྱི་འགྲེལ་པ་མཐོང་བའི་མེ་ལོང་། རྩ་དཔྱད་རིག་པ་རང་གསལ་སྡེ་
ཚན་ལྔ་པ། ལག་ལེན་པོད་ཆུང༌། མན་ངག་ཤོག་དྲིལ་སྐོར་གསུམ། རྒྱུད་ཆུང་བ། ཉམས་ཡིག་བུ་དོན་མ་རྣམས་མཛད། ཁྱད་པར་དུ་དཔལ་ལྡན་རྒྱུད་བཞི་འདི་ཉིད་གསོ་

དཔྱད་ཀུན་གྱི་ཡང་རྩེར་གཟིགས་ནས་ཕྱི་རབས་ཀྱི་དོན་དུ་བཀའ་རྒྱ་བཀྲོལ་ཏེ་གངས་ཅན་གྱི་ལྗོངས་སུ་ལུས་ཅན་ཀུན་གྱི་སྤྱི་ནོར་དུ་སྤེལ། སྐད་གསར་བཅད་ཀྱིས་གཏན་ལ་
ཕབས་ནས་གསེར་མཆན། ཟོང་མཆན་གཉིས་བཏབ་རྒྱུད་ཀྱི་གཞུང་འགྲེལ་མན་ངག་ཁ་སྐོང་དང་བཅས་པའི་གོ་ཆོད་དུ་ཆ་ལག་བཅོ་བརྒྱད་ལེགས་པར་བསྒྲིགས་ནས་སྐལ་ལྡན་
གྱི་ཐུགས་སྲས་དམ་པ་སུམ་སྟོན་ཡེ་ཤེས་བཟུང་ལ་གདམས་སོ། །གཞན་ཡང་རྒྱལ་བའི་བསྟན་པ་གསལ་བྱེད་མདོ་སྔགས་ཀྱི་གསུང་རབས་དུ་མའི་དགོངས་འགྲེལ་རྩོམ་པར་
མཛད༑ རྗེ་འདི་ལ་གྲྭ་བུ་སློབ་ཀྱང་ནམ་མཁའི་སྐར་ཚོགས་བཞིན་བགྲང་བར་མི་དཔྱོད་པ་བྱུང་བའི་གཙོ་བོ། སྣོད་ལྡན་སྐལ་བཟང་གི་སློབ་བུ་སུམ་སྟོན་ཡེ་ཤེས་བཟུང་གིས་དབུ་
མཛད་པའི་ལྗང་སྨན་ལེབ་སེ། འབལ་སྨན་ཉི་མ། སྟོན་པ་ཨ་ཆོས། ཤ་རམ་ཉི་མ་དཔལ། གཡུ་ཐོག་བསོད་ནམས་སེང་གེ །དགེ་བཤེས་རོག་ཆུང་སོགས་མཁས་པ་མིང་

༄༅། །དང་དོན་མཐུན་པ་ཡང་སུམ་བརྒྱ་ཉེ་བ་བྱུང༌། དེ་ནས་གཡུ་ཐོག་ཆེན་པོ་དཔོན་སློབ་རྣམས་ཀློག་པ་ཐོས་བསམ་དང་སྤོང་བ་བསམ་གཏན་ལ་གཞོལ་བའི་ཀློང་ནས་འགྲོ་
ཕན་རྒྱ་ཆེ་བར་བཞུགས་པ་ལས། དཔོན་སློབ་བརྒྱ་ལྷག་ཙམ་གཙང་གི་ཚོང་འདུས་འགུར་མོར་བཙད་པོ་ཇོ་དར་ཡབ་སྲས་རྣམས་ཀྱིས་སྤྱན་དྲངས། དུས་དེར་སྨན་དང༌ སྒྲའི་
བཤད་པ་མཛད། དབུ་མ་རྩ་བ་ཤེས་རབ་ལ་ཊིཀྐ་ཐུགས་རྩོམ་དང༌། རྫོགས་པ་ཆེན་པོ་ཨ་ཏི་ཡོ་གའི་ཁྲིད་བསྐྱངས་པའི་ཆོས་གཞིས་ཟླ་བ་ལྔ་བཏེག །དེ་རྣམས་ལེགས་པར་
ཚར་ནས་དགའ་སྟོན་གྱི་ཉིན་པར་བཙད་པོས་ཚོགས་ཀྱི་མཆོད་པ་འདོད་པའི་ལོངས་སྤྱོད་མ་ཚང་བ་མེད་པ་རྒྱ་ཆེན་པོ་བཤམས་ཤིང་། རྗེ་བཙུན་གཡུ་ཐོག་ཆེན་པོའི་དྲུང་དུ་གསེར་
བྲེ་ཆེན་གཅིག །དངུལ་བྲེ་གཉིས། ཆིབས་པ་ངང་པ་ཁྱུང་གཤོག་གིས་འགོ་བྱས་པའི་ཆིབས་པ་ལྔ། ཆིབས་རོལ་དྲུག །ཇ་སུག་དགུ། ཚོས་ལྟང་མཛོ་གཡག གྲི། གོས། །

དར་ཡུག འཕན་དྲི་ཡུག ཀ་ཏན་གྱིས་གཙོས་པའི་འཇམ་ཕྲུག་བུབས་ལོངས་རེ་རེ་བཞིན་དགུ་ཚན་རེ་ཕུལ། ཟ་འོག་ཡུག་གཉིས། གསེར་འབུམ་ཚར་གཅིག །གཡུ་དམར་
ཉི་མ་ཁྲོམ་གཤོག་སྲས་མོ་ལྷ་མཛེས་མའི་མགུལ་དུ་བཏགས་ནས་ཕུལ། བུ་སློབ་སྤྱི་ལའང་གཏང་རག་བསྙེན་བཀུར་སོ་སོར་གྲལ་འགྱེད། སྤྱི་འབུལ་ཕུན་སུམ་ཚོགས་པ་དང་
བཅས་པ་སྒྲུབ་པའི་ཚེ་དེའི་དུས་སུ་དྲུང་གནས་བཙད་པས་ཡོན་བདག་རྣམས་ལ། སྨན་བླ་གསང་སྒྲུབ་ཀྱི་དབང་དང་། བཀའ་སྲུང་ཆོས་སྐྱོང་གི་རྗེས་གནང་། དྲང་སྲོང་བརྒྱུད་
པའི་བྱིན་རླབས། དངོས་གྲུབ་སྨན་འགྱེད་ཀྱི་ཆོ་ག །ཞི་ཁྲོ། ཀྱི་རྡོར། རྡོ་རྗེ་ཕུར་པ་ལ་སོགས་ཀྱི་དབང་བླ་མ་གཞན་གྱིས་ཟླ་བ་གཅིག་ལའང་མི་ཟིན་པ་མང་པོ་སྟ་གོན་ནས་
བཟུང་སྟེ། མཇུག་ཡན་ལྷག་ཆད་མེད་པར་གཙང་སིང་མཛད་ཅིང་། དེའི་ཉིན་ཉི་མ་གཏེང་བར་བཟུང་ཞིང་ཁྱད་པར་དུ་རྫུ་འཕྲུལ་སྐུའི་བཀོད་པའི་ཆོ་ག་གང་མཛད་རྣམས་ལྷའི་

༄༅། །སྐུར་མཐོང་བ་དང༌། ལ་ལས་རྒྱ་གར་གྱི་ཛོ་ཀི་སྔོ་བསང་ངེ་བ་ཨ་རུའི་སྡོང་པོའི་བསིལ་གྲིབ་ལ་སྐུ་རྒྱབ་བསྟེན་པ་ཤིང་ལོའི་ན་བཟའ་ཅན་ཁྲི་རྙན་ས་ལའི་རྭ་དུང་འབུད་པ་
མཐོང་བ་དང༌། པཎྜི་ཏའི་ཆ་ལུགས་གཙང་མ་ཅན་དང༌། དགེ་འདུན་གདིང་ལྷུང་དང་འཁར་གསིལ་ཀ་པཱ་ལ་ཐོགས་པས་སྐོར་བ་དང་། རྣལ་འབྱོར་པ་སྨུག་ནག་རལ་བའི་ཐོར་
ཅོག་ཅན་སྤྱན་རྩ་དམར་བ་རས་ནག་གི་སྨད་གཡོགས་དང་། རུས་པའི་རྒྱན་གྱིས་སྤྲས་ཤིང་ཌཱ་མ་རུ་འཁྲོལ་བ་ལ་རས་གོས་གྱོན་པའི་བུད་མེད་ལྔས་ཐོད་པར་ཆང་འདྲེན་པ་དང༌།
གཡུ་བྱ་ནེ་ཙོ་ཤིན་ཏུ་མཛེས་པ་ཞིག་གིས་གསོ་དཔྱད་ཐོགས་མེད་དུ་འཆད་པ་ལ་སོགས་རྫུ་འཕྲུལ་ཡ་མ་ཟུང་བསམ་གྱིས་མི་ཁྱབ་པ་སྟོན་པར་མཛད་པས་ཡིད་འཕྲོག་སྟེ་མཚར། །
དུས་མཉམ་དུ་ནམ་མཁའ་གཡའ་དག་པ་ལ་འཇའ་འོད་ཁ་དོག་སྣ་ལྔ་འོད་ཟེར་གྱི་དྲ་བ་སྤེལ་མའི་མཚོན་པའི་གུར་ཕུབ། སྔོན་ཆད་ཚོར་མ་མྱོང་བའི་དྲི་ཞིམ་པོའི་སྤོས་ཀྱི་

ངད་ས་ཕྱོགས་དེའི་ཁོར་ཡུག་ཏུ་ཁྱབ་ཅིང༌། མེ་ཏོག་ཁ་དོག་ལྔ་དང་ལྡན་པ་འདབ་མ་བཞི་པ་ནས་བཅུ་དྲུག་གི་བར་གྱི་ཆར་ཆེན་པོ་འབབ་པ་ལ་བྱིས་པ་རྣམས་རྩེ་ཞིང་མཛིངས། །
ལྷའི་རོལ་མོ་ཟབ་ཅིང་སྙན་པ་རྒྱུན་ཆགས་སུ་སྒྲོགས་པའི་སྒྲ་ལ་བྱ་དང་རི་དྭགས་རྣམས་གཡེངས། ཁྱད་པར་བཙད་པོའི་གཞིས་ཀའི་ལྕགས་རིའི་ནང་ཚུན་དུ་ཨ་རུ་ར་གསེར་མདོག་
རློན་པའི་ཆར་པ་བབས་པ་ལ་མི་རྣམས་སུ་ཐོབ་ལ་རྩོད་པས་ཆུ་ཚོད་གཅིག་གི་ཡུད་ཙམ་ནས་ཆད་སོང་བས། དེར་རྗེ་རིན་པོ་ཆེའི་ཞལ་ནས། ཁྱེད་རྣམས་ཀྱིས་བརྩོད་པས་དམ་
སེལ་གྱི་སྒྲིབ་པའི་ལྷ་རྣམས་ཅུང་ཟད་ཁྲོས་ནས་ཆར་ཆད་པ་ཡིན། དེ་ལྟར་མ་རྩོད་ན་ཨ་རུ་ར་ཟད་མེད་ཅིག་དང་གཞན་ཡང་སྨན་ལ་སོགས་པ་ཅི་འདོད་ཡོང་བ་ཡོད་ཀྱང་རྟེན་
འབྲེལ་ཅུང་ཟད་མ་འགྲིགས་སོང་གསུངས། གཞན་ཡང་ཨ་རུ་ར་དེ་རྣམས་ལས་ཁྱད་པར་དུ་འཕགས་པ་ཆེ་ཆུང་སྙིམ་པ་ཁ་སྦྱར་བ་ཙམ་ལ། ཁ་དོག་སེར་པོ་འོད་དུ་འབར་བ་

༄༅། །འཛམ་བུ་ཆུ་བོའི་གསེར་གྱིས་འོད་ཀྱང་མོག་མོག་པོར་བྱེད་པ། དབྱིབས་ཀུ་བ་ལྟ་བུ་ཞིག་རྗེའི་སྐུ་པང་དུ་བབས་པ་ལས། དེ་ཉིད་སྲས་ལ་འདི་ཁོ་བོ་ལ་ལྷ་ཚངས་པས་
སྦྱིན་པར་འདུག །ཕྱིས་འབྱུང་ཆོས་འདི་ལ་གསོལ་བ་བཏབ་ནས་ཁྲུས་གསོལ་བའི་ཆུ་འཐུང་ན་དགོས་འདོད་ཐམས་ཅད་བདེ་བླག་ཏུ་འབྱུང་ཞིང་ནད་སེལ་བ་སྨན་གྱི་ནོར་བུ་རིན་
པོ་ཆེ་ཡིན་ཀྱང་ཁྱོད་བོད་མ་གོ་བས་འདི་གཉེར་ར་མི་ཡོང་ངམ། འོན་ཀྱང་གཅེས་སྤྲས་ཡང་དག་གྱིས་ལ་ཆོངས་གསུངས་ནས་གནང་། དེར་བུ་སློབ་རྣམས་ཀྱིས་ཨ་རུ་ར་རྙེད་ཚད་
ཕྱོགས་གཅིག་ཏུ་བསགས་ནས་བགོས་པས་ཚོང་འདུས་འགུར་མོའི་བྲེ་བཅོ་ལྔ་ཕུལ་ཕྱེད་རེ་ཐོབ། བཙད་པོའི་ལྕགས་རིའི་ནང་ན་གང་ཡོད་ཀྱི་མི་དང་ཕྱི་ནས་གསར་དུ་ཡོད་པའི་
མིས་ཀྱང་མང་དུ་ཐོབ་སྟེ། ཐམས་ཅད་ཡ་མཚན་ཞིང་དད་པ་ཕུན་སུམ་ཚོགས་པ་ལ་བཀོད་དེ། རྗེ་ཉིད་ཀྱི་གསུང་མགུར་ལས། གཙང་གི་ཚོང་འདུས་མགུར་མོ་རུ། །རྟ་བདུན་

རྒྱལ་པོ་བཙོན་དུ་བཟུང་། །རྣམ་རྒྱལ་གསེར་མདོག་ཆར་དུ་ཕབ། །ཞེས་སོ། །དེ་དུས་སུམ་སྟོན་ཆེན་པོས་ཞུས་པ། འདི་ལྟ་བུའི་ལྟས་ཁྱད་པར་ཅན་ཡོང་བའི་རྒྱུ་རྐྱེན་གང་
ལགས་ཞུས་པས། གཡུ་ཐོག་ཆེན་པོས་གསུངས་པ། འདི་ལྟ་བུ་ཡོང་བའི་རྒྱུ་རྐྱེན་ཁྱོད་ཀྱིས་མ་གོའམ། ཁོ་བོ་ཕྱི་ལྟར་རིག་པའི་གནས་ལྔ་ལ་སྦྱངས་པའི་མཁས་པ་འགྲན་ཟླ་མེད་
པ་སྟེ། རྒྱ་གར་དུ་མུ་སྟེགས་དེ་ཙམ་བཏུལ་ནས་ནང་བའི་བསྟན་པ་ལ་བཅུག །བོད་ཡུལ་འདིར་ཡང་ད་ལྟ་འཆད་རྩོད་རྩོམ་གསུམ་གྱི་ཚུལ་ལ་ཁོ་བོ་ལ་འགྲན་པར་སུས་སྤོབས།
ནང་ལྟར་གྲུབ་པ་ཐོབ་པའི་ཚུལ་ཡང་རྐང་མགྱོགས་ལ་སོགས་པའི་ཐུན་མོང་གི་དངོས་གྲུབ་བརྒྱད་ཐོབ་པ་ནི། དེང་སང་གངས་ཅན་པ་སྣང་བ་དག་མ་དག་ཀུན་གྱི་མིག་ལམ་དུ་
གནང་བ་འདི་ཀ་ཡིན། གསང་བ་ལྟར་ན་རབ་འབྱམས་རྒྱལ་བའི་དཀྱིལ་འཁོར་མ་ལུས་ལུས་པ་མེད་པའི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་དང་ཁོ་བོ་ལ་ཁྱད་པར་ཅུང་

༄༅། །ཟད་ཙམ་ཡང་མེད་པས། མཆོག་གི་དངོས་གྲུབ་ཐོབ་བམ་མ་ཐོབ་ཐེ་ཚོམ་ཟ་བར་མ་བྱེད། ཁྱད་པར་རྒྱ་གར་དུ་འཚོ་བྱེད་གཞོན་ནུ་གུ་རུ་པདྨ། དཔའ་བོ། དམ་པ།
བིར་ཝབ། སྐྱེས་བུ་མེ་ལྷ། བོད་ཡུལ་འདིར་སྲོང་བཙན་སྒམ་པོ། གཡུ་ཐོག་རྙིང་མར་གྲགས་པ་ཡོན་ཏན་མགོན་པོ། དྭགས་པོ་ལྷ་རྗེ་རྣམས་ཁོ་བོ་ཡིན་ཅིང་། རྒྱ་གར་གྱི་
གྲུབ་ཆེན་གཞན་ཐམས་ཅད་དང་ཁོ་བོ་རྟོགས་པ་དང་ནུས་མཐུ་རྫུ་འཕྲུལ་མཉམ་པ་ཡིན་ལ། ཞིང་ཁམས་འདིའི་གདུལ་བྱ་རྫོགས་པའི་མཐར་ལུས་ཀྱི་ཕུང་པོ་འདི་མ་སྤངས་པར་
སྨན་གྱི་བླ་མ་མི་བསྐྱོད་རྒྱལ་པོའི་ཞིང་ཁམས་སུ་འགྲོ་བའང་ཁྱེད་ཀྱིས་ད་དུང་ཀྱང་མ་རིག་གམ་གསུངས། ཡང་སུམ་སྟོན་ཆེན་པོས་ཞུས་པ། འོ་ན་རྗེ་ཉིད་རྟེན་སྐྱ་བོར་བཞུགས་
པ་དང་སྲས་ཕོ་མོ་ཡུམ་དང་བཅས་པས་ལན་པ་ལགས་སམ་གདུལ་བྱ་ཕྲིན་ལས་འགྲོ་དོན་འདི་ལས་རྒྱ་ཆེ་ཞིང་སྙན་པས་ས་སྟེང་ཁྱབ་པ་གཅིག་འོང་ཐང་བ་ལ་ཞུས་པས། ཁྱོད་ཀྱི་

སྣང་ངོར་ང་དང་ཁྱེད་གོམས་འདྲིས་ཁྱེར་ནས་མ་མཐོང་བ་ཡིན། སྤྱིར་སེམས་ཅན་མ་དག་པའི་སྣང་བ་ཅན་རྣམས་ལ་སྟེང་ནས་སངས་རྒྱས་ཀྱི་ཆར་བབས། འོག་ནས་སངས་རྒྱས་
ཀྱིས་ས་གཡོས། བར་ནས་སངས་རྒྱས་ཀྱིས་ན་བུན་ལྟར་གཏིབས། ནང་ནས་སངས་རྒྱས་ཀྱིས་ཐང་བཏང་། ཕྱི་ནས་སངས་རྒྱས་ཀྱིས་འབྱར་ལུམས་བྱས་ཀྱང་། དེས་སངས་
རྒྱས་མཐོང་བ་དང་ཆོས་ཞུ་བའི་སྐལ་ཅན་བྱེད་མི་ནུས་ཏེ། འཕགས་པ་ཐོགས་མེད་ཀྱིས་བྱམས་མགོན་སྤྱི་བོར་བཞག་ནས་བསྟན་པས་མི་བྱིང་གིས་མ་མཐོང་ཞིང་། རྒན་མོ་ལས་
སྒྲིབ་ཅུང་ཟད་སྲབ་པ་གཅིག་གིས་ཁྱི་མོ་སྟོད་ཁོག་གསོན་པོ་ཞེ་སྡང་གི་དབང་གིས་ཕྱོགས་བཅུར་རྒྱུག་པ། ཁོག་སྨད་རུལ་ཞིང་འབུས་གཡེང་པ་གཅིག་ཏུ་མཐོང་བ་དང༌། ཁྱད་
པར་དུ། རྡུལ་གཅིག་སྟེང་ན་རྡུལ་སྙེད་སངས་རྒྱས་དང༌། །ཞེས་གསུངས་པ་ལྟར། ནམ་མཁས་གར་ཁྱབ་བདེ་བར་གཤེགས་པའི་སྐུས་གང་བར་བཞུགས་པ་ཐག་ཆོད་ཀྱང་། །

༄༅། །སྒྲིབ་པ་མ་དག་པ་རྣམས་ཀྱིས་མཐོང་བར་མ་ནུས་པ་ལས། སངས་རྒྱས་བསམ་པ་ངན་ནས་སྐུ་མ་བསྟན་པ་ག་ལ་ཡིན། ཁོ་བོ་གཅིག་པོར་མ་ཟད་རྒྱ་གར་གྱི་གྲུབ་ཆེན་
བརྒྱད་ཅུ་དང་། བོད་ཀྱི་མར་པ་མི་ལ་ལ་སོགས་པ་ཡང་གྲུབ་པ་ཐོབ་པའི་རྟགས་མེད་པའམ། མ་བསྟན་པ་མིན་ཀྱང་སྐལ་བ་དང་ལྡན་པ་རེ་རེ་ཙམ་མ་གཏོགས་ཕལ་ཆེར་གྱིས་
སྨོན་པའམ། ལས་ངན་ཅན་མི་དགེ་སྤྱོད་པར་མཐོང་བ་དང་འདྲ་སྟེ། དཔེར་ན་མཁྲིས་ནད་ཅན་གྱི་མིག་ལམ་དུ་དུང་སེར་པོར་མཐོང་བ་ལྟར་རོ་གསུངས། དེ་ལྟ་བུའི་རྫུ་འཕྲུལ་
སྐུའི་བཀོད་པ་དང་ཡོན་ཏན་བརྗོད་པར་དཀའ་བའི་སྐྱེས་ཆེན་དམ་པ་མ་ཧ་གུ་ཎ་དཔོན་སློབ་ཕྱེད་དང་སུམ་བརྒྱ་ལྷག་ཙམ་ཞིག་སྐྱིད་གྲོང་དུ་རྒྱལ་པོ་ལྷ་བཙུན་གྱིས་སྤྱན་དྲངས་ཤིང་
ཟླ་བ་བཞིའི་མཆོད་གཞིས་བཏེག་པས་རྗེ་ཉིད་ཀྱི་བདུད་རྩི་སྨན་སྒྲུབ་སོགས་ཟབ་ཆོས་དཔག་ཏུ་མེད་པའི་ཆོས་ཀྱི་འཁོར་ལོ་བསྐོར་པས་རྒྱལ་པོ་ལྷ་བཙུན་སོགས་དེར་འདུས་ཀྱི་སྐྱེ་

འགྲོ་ཕལ་ཆེར་སྨིན་གྲོལ་གྱི་ལམ་ལ་འགོད་པར་མཛད་ཅིང་། དེར་འབུལ་བ་བསམ་གྱིས་མི་ཁྱབ་པ་བྱུང་ཡང༌། ཕྱོགས་དེའི་དགེ་འདུན་ཐམས་ཅད་སྤྱན་དྲངས་ནས་རང་རང་སོ་
སོ་གང་དང་གང་ལ་འདྲིས་པའི་ཐུགས་དམ་མཛད་པར་གསོལ་ཞིང་ཞག་མང་པོའི་བར་དུ་བསྙེན་བཀུར་ཕུན་སུམ་ཚོགས་པའི་སྒོ་ནས་མཆོད། སྤྲང་པོ་དང་ནད་ཀྱིས་མནར་བའི་
ཉམས་ཐག་པ་རྣམས་ལ་ཟང་ཟིང་གི་དངོས་པོ་གང་ལ་གང་འདོད་དང༌། ཁྱད་པར་དུ་སྨན་གྱི་སྦྱིན་པ་རླབས་པོ་ཆེའི་སྒོ་ནས་དབུགས་དབྱུང་བར་མཛད་ཅིང་། ཇོ་བོ་རང་བྱོན་ཝ་
ཏི་བཟང་པོའི་དྲུང་དུའང་ཐ་མལ་གྱིས་བློས་མི་འཁྱུད་པ་ལྟ་བུའི་མཆོད་སྤྲིན་འཕགས་པ་ཀུན་ཏུ་བཟང་པོའི་མཆོད་པ་ལྟ་བུ་བཤམས་ནས་ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་རྣམས་སྤྱན་དྲངས་ནས་མཆོད་འབུལ་དང་སྨོན་ལམ་མཛད་པའི་དུས་སུ་ཀུན་གྱིས་འཐོང་བར་ཇོ་བོ་རང་བྱུང་ཝ་ཏི་བཟང་པོའི་ཐུགས་ཀ་ནས་འོད་ཟེར་དཀར་པོ་ཉི་

༄༅། །འོད་གསལ་བའི་དཀྱིལ་ནས་ཟག་པ་མེད་པའི་རང་སྒྲ་ཡི་གེ་དྲུག་པ་དང་བྷཻ་ཥ་ཛྱེའི་གཟུངས་རིང་དི་རི་རི་སྒྲོགས་པ་བྱུང་ཞིང༌། འོད་དེ་དང་དྲི་ཞིམ་པོ་ཚར་དུ་དངར་བའི་
དད་ཀྱིས་སྐྱིད་གྲོང་གི་ལུང་པ་ཐམས་ཅད་ཁོར་ཡུག་ཏུ་ཁྱབ་པ་བྱུང་། སླར་འོད་དེ་ཉིད་རྗེ་བཙུན་ཆེན་པོ་མ་ཧཱ་གུ་ཎའི་དབུའི་གཙུག་ཏུ་ཐིམ་པ་དང་དུས་མཉམ་དུ་ས་ཆེན་པོ་རབ་ཏུ་
གཡོས་པས། དེའི་ཚེ་རྗེ་བཙུན་གཡུ་ཐོག་ཆེན་བོ་དར་ཅིག་ཅང་མི་གསུངས་བར་བཞུགས་འདུག །རྗེས་སུ་ཡུལ་རུ་མཚམས་སུམ་པའི་བུར་སྐྱེས་པ་ཛྙཱ་ན་དྷ་ར་ཞེས་པ་རྗེ་ཉིད་ཀྱི་
ཞབས་རྡུལ་ལོ་བཅུ་གཉིས་ཀྱི་བར་དུ་བསྟེན་ཞིང་། ལུས་ལོངས་སྤྱོད་ཀྱི་སྒོ་ནས་མཉེས་པར་མཛད་ཅིང་ཅི་གསུང་བཀའ་བཞིན་དུ། དུས་སྐད་ཅིག་ཙམ་ཡང་གཡེལ་བ་མེད་པར་
སྒྲུབ་པ་ཞིག་ཡོད་པ་དེ་ལ་འདི་སྐད་གསུངས་སོ། །སུམ་སྟོན་འདིར་ཤོག་གསུང་སུམ་སྟོན་གྱིས་ཀྱང་དྲུང་དུ་ཕྱིན་པས། འོ་སྐོལ་ཕ་བུ་འགྲོགས་ནས་ཡུན་རིང་པོར་སོང་ཞིང་། །

གདམས་པ་ཡང་ལྟོ་ཚིལ་སྙིང་ཁྲག་ཚུན་སྦྱིན་ཚར་བའི་ལུགས་ཡིན། ད་ནི་ཁོ་བོ་ཡང་ཞིང་གཞན་དུ་འགྲོ་བར་ཉེ་བས་ད་དུང་འདྲི་རྒྱུ་ཡོད་ན་དྲི་བའི་དུས་ཡིན་གསུངས། དེར་
གསུང་བྱོན་མ་ཐག་ཏུ་སུམ་སྟོན་སྙིང་སྟོང་པ་སྙམ་དུ་བྱེད་ཅིང་དབུགས་ཀྱིས་བྱང་ཁོག་བརྒྱང་ནས་སེམས་རྟབ་རྟབ་པོར་གྱུར་པའི་ངང་ནས་དྲན་པ་སྟོར་བ་ལྟ་བུའི་ཅི་ཡང་ཞུ་བ་མ་
བྱུང་བས་གཡུ་ཐོག་ཆེན་པོས་དེ་ཙམ་ཡང་སྐྲག་མི་དགོས། ལར་ལོང་ཡོད་དུས་ལེ་ལོར་མ་ཤོར་བར་འདྲི་ས་ཡོད་དུས་མ་དྲིས་ན་མེད་དུས་འགྱོད་ཀྱང་ཕྱིས་པས་དེའི་དོན་གྱིས་སྨྲས་
པ་ཡིན་གསུངས། དེ་ནས་སུམ་སྟོན་ཆེན་པོས་ཕྱག་བཙལ་ནས་སྐོར་བ་བྱས། ཞབས་སྤྱི་པོར་བླངས་ནས་གདུང་བའི་སྨྲེ་སྔགས་མང་པོ་ཤོར་ཞིང་སྐབས་སུ་དྲན་མེད་དུ་བརྒྱལ་
བའང་བྱུང་། དེར་གཡུ་ཐོག་ཆེན་པོའི་ཞལ་ནས་བུ་སློབ་གྲངས་ལས་འདས་ཀྱང་ངའི་བརྒྱུད་འཛིན་སུམ་སྟོན་ཁྱོད་ལ་རེ་བ་ཡིན། ད་ངུས་ན་རྟེན་འབྲེལ་འཕྱུགས་འགྲོ་བས་

༄༅། །མ་ངུ་བར་སེམས་བསྐྱེད་རྒྱ་ཆེན་པོས་གསོལ་བ་ཐོབ། འདྲི་རྒྱུ་ཡོད་ན་ཅི་ཡོད་དྲིས་ཡང་ཡང་གསུངས། དེར་སུམ་སྟོན་གྱིས་ཀྱང་ཕྱག་དང་མཎྜལ་ཕུལ་ནས་ཞུས་པ། །
རྗེ་བཙུན་ཆེན་པོ་ཁྱེད་ཞིང་གཞན་དུ་གཤེགས་ན་སྤྱིར་ཞིང་མཆོག་འདིའི་སེམས་ཅན་ཆོས་བྱེད་འབངས་ཀྱི་སྐྱེ་བོ། ཁྱད་པར་བདག་ཅག་བུ་སློབ་ཏུ་གཏོགས་པ་རྣམས་དང་ནད་
ཀྱིས་མནར་བའི་ཉམ་ཐག་པ་རྣམས་ཀྱི་སྐྱབས་གནས་ཕྱག་མཆོད་གསོལ་བ་འདེབས་ཡུལ་ཀྱི་བླ་མ་ནི་གང་དུ་བཙལ། གདམས་པ་དང་རྗེས་སུ་བསྟན་པ་ནི་སུ་ལ་ཞུ། ཞེས་ཡུས་
དང་བཅས་ནས་ཞུས་པས། རྗེའི་ཞལ་ནས་སྤྱིར་འཁོར་འདས་ཀྱི་བདེ་སྐྱིད་ཐམས་ཅད་བླ་མ་ལ་རག་ལས་ཤིང༌། ཚེ་གཅིག་སངས་རྒྱས་ཐོབ་པ་ཡང་བླ་མ་ལ་བརྟེན་ནས་འབྱུང་
མོད༑ བླ་མ་ཡི་དམ་ཐམས་ཅད་ངོ་བོ་གཅིག་པ་ཡིན་པས་བླ་མ་གཅིག་པུ་བསྒྲུབས་པས་ཐམས་ཅད་འགྲུབ་པར་གསུངས་པས་དེའི་དོན་ཉམས་སུ་བླངས་ན་ཚེ་གཅིག་ལ་མཆོག་གི་

བདེ་ལམ་རྙེད་ཅིང་། ཁྱད་པར་ངེད་རང་ལུགས་ཀྱི་བླ་སྒྲུབ་འདི་བླ་སྒྲུབ་གཞན་ལས་བྱིན་རླབས་ཆེ་ཐག་ཆོད་པ་ཞིག་ཡིན། བླ་མ་གཞན་ལ་གསོལ་བ་མི་ཚེ་རིལ་པོར་བཏབ་པ་
ལས༑ ཁོ་བོ་ལ་ལོ་རུ་བཏབ་པ་བསོད་ནམས་ཆེ། གཞན་ལ་ལོ་རུ་བཏབ་པ་ལས་ཁོ་བོ་ལ་ཟླ་བ། གཞན་ལ་ཟླ་བར་བཏབ་པ་ལས་ཁོ་བོ་ལ་སྐད་ཅིག་ཐེངས་ཅིག་ཏུ་གསོལ་བ་
བཏབ་པ་བྱིན་རླབས་ཆེས་མྱུར། འདི་མི་བདེན་པ་འདུག་ན་ཁོ་བོས་སེམས་ཅན་ཐམས་ཅད་བསླུས་པས་ཕྱོགས་བཅུའི་རྒྱལ་བ་སྲས་དང་བཅས་པས་བདག་གི་མགོ་པོ་ཨ་རྫ་ཧ་
ཀའི་དོག་པ་བཞིན་དུ་ཚལ་བར་ཁོས་ཤིག་གསུངས་ཤིང་། ཁོ་བོའི་སྲོག་སྒྲུབ་འདི་ཉིད་གང་ཟག་དད་ཅན་གྱིས་མ་ཡེངས་པར་ཞག་བདུན་བསྒྲུབས་ན་རབ་དངོས། འབྲིང་
ཉམས༑ ཐ་མར་རྨི་ལམ་དུ་ཞལ་ལེགས་པར་བསྟན་ནས། གདམས་པ་དང་རྗེས་སུ་བསྟན་པ་བགྱིད་པར་དམ་བཅས་པ་ཡིན་ནོ་གསུངས། དེར་སུམ་སྟོན་ཆེན་པོ་དགའ་ཞིང་

༄༅། །མགུ་ནས་ཕྱག་དང་བསྐོར་བ་དཔག་ཏུ་མེད་པ་བྱས། མཎྜལ་ཕུལ་ནས་དེ་ལྟ་བུའི་གདམས་པ་བདག་ལ་ཐུགས་རྗེས་འཛིན་པར་ཞུ་ཞུས་པས། རྗེའི་ཞལ་ནས། དེ་ལྟ་
བུའི་གདམས་པ་རྩ་བ་གསུམ་གྱི་སྲོག་བསྒྲུབ་གཅིག་ཏུ་སྒྲུབ་ཐབས་ད་ལྟ་སངས་རྒྱས་ཀྱི་གོ་འཕང་ཐོབ་པར་གདོན་མི་ཟ་བར་འདོད་ན་གསང་སྔགས་བླ་ན་མེད་པའི་ཆོས་ཀྱི་ཆེ་བ་
དང་མ་འོང་བ་ན་ཟབ་ཆོས་འཆོལ་དུ་མི་གཞུག་པའི་བཀའ་སྲོལ་འཛུགས་པའི་ཕྱིར། ཟླ་བ་གཅིག་གི་བར་དུ་ཉིན་ཞག་ཕྲུག་རེའི་ཁོངས་སུ། བརྐྱང་ཕྱག། བསྐོར་བ། །
མཎྜལ༑ གསོལ་འདེབས། ཚོགས་མཆོད་རྣམས་སྟོང་ཕྲག་རེ་ལས་མི་ཉུང་བ་ཕུལ། བར་མཚམས་སུ་ཡིག་བརྒྱ་ངག་མི་དལ་བ་བགྲང༌། བླ་མ་དང་དགེ་འདུན་ལ་བསྙེན་
བཀུར༑ དབུལ་ཕོངས་ལ་སྦྱིན་བཏང༌། འཆི་ངེས་ཀྱི་སྲོག་བསླུ། གཙུག་ལག་ཁང་གི་ཞིག་གསོ། རྒྱལ་བའི་བཀའ་སྒྲོག་པ་དང་ལམ་འཕྲང་འཆོས་པ་སོགས་བགྱིས། དེ་

ནས་ཕྱི་ནང་གསང་བའི་འདོད་ཡོན་པཱུ་ཛ་དང་། གསེར་གྱི་མཎྜལ་ཕུལ་ནས་ཞུས་ཤིག་སྦྱིན་པར་བྱའོ་གསུངས། དེར་སུམ་སྟོན་ཆེན་པོར་ས་ཐོབ་པ་ཙམ་གྱི་དགའ་བ་བྱུང་། དེ་
ནས་དཔོན་སློབ་རྣམས་གདན་ས་ཆེན་པོ་ཤངས་དཔལ་སྐྱེར་ཕེབས་པས་སུམ་སྟོན་ཆེན་པོས་རྗེའི་བཀའ་བཞིན་ལྷག་ཙམ་བསྒྲུབས་ཤིང་ས་གཞིས་རྣམས་བཙོང་ནས་རྟ་རུ་བསྒྱུར། །
དེ་དུས་གསེར་ཁ་བརྡོལ་བ་དང་དུས་མཚུངས་ཏེ། རྟ་རྣམས་གསེར་དུ་བསྒྱུར་པས་གསེར་སྲང་ཕྱེད་ཉིས་བརྒྱ་ལྷག་ཙམ་ཁུགས་པ་གསེར་སྲང་དོ་མ་གཏོགས་རྗེ་ལ་ཕུལ། གསེར་
ཞོ་བཞི་རང་གིས་བྱས། གསེར་སྲང་ཕྱེད་དོ་ཨ་ཙ་ར་མ་ཧཱ་ཛྷ་ན་ཙ་ར་ཡ་བྱ་བ་དང་། རྒྱ་གར་ལྷོ་ཕྱོགས་བེ་ཏ་བ་ཞིག་ལ་ཕུལ་ནས་རིགས་སྔགས་ཀྱི་སྦྱོར་བ་བྱེད་དུ་བཅུག་སྟེ། །
ཞང་སྙེ་མོའི་སྲས་མོ་ལྷ་ལྕམ་དེ་བ་དཔལ་འདྲེན་ཞེས་བྱ་བ་ལོ་བཅུ་བདུན་ལོན་པ་བུད་མེད་རིན་པོ་ཆེའི་རིགས། ཡོན་ཏན་ཐམས་ཅད་ཀྱིས་བརྒྱན་པ་དེ་གསང་ཡུམ་དུ་ཕུལ། །

༄༅། །གཞན་ཡང་ཚོགས་ཀྱི་མཆོད་པ་དཔག་ཏུ་མེད་པས་མཆོད་ནས་གསོལ་བ་བཏབ་པས་གནམ་ལོ་རྒྱལ་པོ་རྟའི་ལོ་སྤྲེའུ་ཟླ་བའི་ཚེས་བཅུ་ལ་གསང་བའི་བཀའ་རྣམས་གནང་
ནས་༑ གཞུང་དང་གདམས་པའི་ཟབ་བཅུད་བཀའ་ལུང་ཕྱག་ལེན་ལྷག་མ་མེད་པ་བུམ་པ་གང་བྱོའི་ཚུལ་དུ་ཕོགས་སུ་ཕོག །འཆུག་གོལ་མེད་པའི་གནད་ཟབ་མཐའ་དག་ནི་
བསྟན་ཞིང་། ལྷག་པར་དེ་ནས་བཟུང་རིམ་གྱིས་གདམས་པ་རྣམས་ལྷག་མ་མ་ལུས་པར་ཉམས་ཁྲིད་དུ་རྫོགས་པར་གནང་ངོ༌། །དེ་ནས་མཁས་གྲུབ་ཆེན་པོ་དེ་ཉིད་དགུང་ལོ་
བདུན་ཅུ་རྩ་དྲུག་ཏུ་ཕེབས་པའི་ཚེ་གྲྭ་བུ་སློབ་དང་ལྷ་མིའི་ཚོགས་བགྲང་བར་མི་ནུས་པ་ལ་ཆོས་དང་ཟང་ཟིང་གི་དགའ་སྟོན་དཔག་ཏུ་མེད་པ་སྩལ་བའི་སྐབས་སུ། དེ་དག་ལ་རྗེས་
སུ་གདམས་པའི་མགུར་འདི་སྐད་གསུངས་སོ། ཀཱ་ཡེ་གསོན་དང་སྐལ་ལྡན་ཀུན། །ལེགས་པར་གསོན་དང་འཇིག་རྟེན་མི། །ལྷག་པར་འདིར་ཚོགས་ལྷ་མི་རྣམས། །ཁྱེད་

སྔོན་ཆད་མ་ཉན་དགུ་ཉན་ཡང་། །འཁྲུལ་ཚིག་ཅལ་ཅོལ་ལུང་མ་བསྟན། །དེ་རིང་ཉན་པ་དོན་ཆེན་ཡིན། །སྔོན་ཆད་མ་བལྟས་དགུ་བལྟས་ཀྱང༌། །རྫུན་སྣང་འཁྲུལ་པའི་རི་
མོ་ཡིན། །དེ་རིང་ལྟོས་དང་སྒྲིབ་གཉིས་འདག །མི་ང་ངོ་ཁྱེད་ཀྱིས་མ་ཤེས་ན། །ང་བདེ་གཤེགས་ཀུན་གྱི་ཕོ་ཉ་ཡིན། །ལུས་ཅན་རྣམས་ཀྱིས་སྐྱབས་མགོན་ཡིན། །བརྟན་
གཡོའི་ཤེས་བྱ་གར་ཁྱབ་ཏུ། །ང་ཡིས་ལུས་ངག་ཡིད་ཀྱིས་ཁྱབ། །སྒྱུ་ལུས་གཟུགས་ཀྱི་ཕུང་པོ་འདི། །ཡི་དམ་ལྷ་ཚོགས་ངོ་བོར་གྲུབ། །སྙིགས་མ་གདོས་བཅས་རང་སར་
དག ༑འཇའ་ཚོན་ལྟ་བུ་ངོས་བཟུང་མེད། །ཆུ་ཟླའི་གར་བཞིན་ཅིར་ཡང་འཆར། །ངག་བྲག་སྟོང་བྲག་ཅའི་གླུ་དབྱངས་ལ། །བརྒྱད་ཁྲི་བཞི་སྟོང་ཆོས་སྒྲ་སྒྲོག །གང་ལ་གང་
འདུལ་ཆོས་ཆར་འབེབས། །སེམས་ཅན་སྨིན་གྲོལ་ལམ་ལ་བཀོད། །སེམས་གསལ་སྟོང་སྤྲོས་བྲལ་གཉུག་མའི་ངང༌། །བདེ་ཆེན་ཁྱབ་གདལ་རྒྱུན་ཆད་མེད། །སྟོང་ཉིད་སྙིང་

༄༅། །རྗེ་དབྱེར་མེད་པས། །སྤྲོས་མཚན་རང་སར་གྲོལ་ནས་གདའ། །ང་སྐད་ཅིག་ཅིག་གིས་བྱེ་བྲག་འབྱེད། །སྐད་ཅིག་གཅིག་ལ་རྫོགས་སངས་རྒྱས། །ཞིང་ཁམས་བརྒྱ་
རུ་དུས་གཅིག་འགྲོ། །སངས་རྒྱས་བརྒྱ་དང་དུས་གཅིག་མཇལ། །སྤྲུལ་པ་བརྒྱ་ཡང་དུས་གཅིག་འགྱེད། །སེམས་ཅན་བརྒྱ་ནི་དུས་གཅིག་འདྲེན། །ཟད་པར་ཟིལ་གནོན་
ཐམས་ཅད་འགྲུབ། །ཐེ་ཚོམ་མེད་པར་མོས་གུས་གྱིས། །སོམ་ཉི་མེད་པར་གསོལ་བ་ཐོབ། །རང་སྣང་མ་དག་རབ་རིབ་ཀྱིས། །དེ་དག་ཐམས་ཅད་མ་མཐོང་ཡང་། །ཀུན་
གྱིས་མཐུན་སྣང་གྲུབ་པ་ལ། །ནང་དུག་གསུམ་གྱི་རྣམ་རྟོག་སེམས་ཀྱི་ནད། །ཕྱི་རླུང་མཁྲིས་བད་ཀན་ལུས་ཀྱི་ནད། །ཐབས་མཁས་ཐུགས་རྗེའི་སྨན་གྱིས་སེལ། །སྨན་པ་
ཟེར་ན་ང་ལ་གྱིས། །ཆོས་བཀའ་འགྱུར་བསྟན་འགྱུར་བློ་ནས་འཆད། །མུ་སྟེགས་རྒོལ་ངན་རིག་པས་བཅོམ། །སངས་རྒྱས་བསྟན་པའི་རྒྱལ་མཚན་བཙུགས། །མཁས་པ་

ཟེར་ན་ང་ལ་གྱིས། །དཔལ་གྱི་རི་ལ་ཕྱིན་པའི་ཚེ། །མི་རྒོད་ཇག་པས་བར་དུ་བཅད། །ལྟ་སྟངས་གཅིག་གིས་ཐམས་ཅད་རེངས། །གྲུབ་ཐོབ་ཟེར་ན་ང་ལ་གྱིས། །ཨོ་རྒྱན་
ཡུལ་དུ་ཕྱིན་པའི་ཚེ། །ཤ་ཟ་མཁས་འགྲོས་གནམ་ལྕགས་ཕབ། །སྡིགས་མཛུབ་གཏད་པས་མཁའ་འགྲོ་འགྱེལ། །གྲུབ་ཐོབ་ཟེར་ན་ང་ལ་གྱིས། །སེང་གའི་གླིང་དུ་ཕྱིན་པའི་
ཚེ༑ །གྲུ་རྫིང་ཆུ་བོའི་དབུས་སུ་ཞིག །བྱ་བཞིན་འཕུལ་ནས་གྲོགས་ཀྱང་བསྒྲལ། །གྲུབ་ཐོབ་ཟེར་ན་ང་ལ་གྱིས། །ཀ་ལའི་ཚལ་དུ་ཕྱིན་པའི་ཚེ། །དུག་སྦྲུལ་ཁ་རླངས་མུན་
ལྟར་གཏིབས། །སྙིང་རྗེ་བསྒོམས་པས་མྱུར་དུ་ཞི། །གྲུབ་ཐོབ་ཟེར་ན་ང་ལ་གྱིས། །ཏ་ཟིག་ཡུལ་དུ་ཕྱིན་པའི་ཚེ། །སོག་པོའི་དམག་དང་ཕྲད་པའི་དུས། །བྲག་རི་ཕར་ཐལ་
ཚུར་ཐལ་ཕུག །གྲུབ་ཐོབ་ཟེར་ན་ང་ལ་གྱིས། །བལ་ཡུལ་འཕགས་པ་ཤིང་ཀུན་ཏུ། །བོན་དང་རྫུ་འཕྲུལ་འགྲན་པའི་ཚེ། །ཉིན་ཕྱེད་བར་དུ་ནམ་མཁར་བསྡད། །གྲུབ་ཐོབ་

༄༅། །ཟེར་ན་ང་ལ་གྱིས། །རྡོ་རྗེ་གདན་ནས་གངས་ཅན་ལྗོངས། །ཉིན་ལམ་གཅིག་ལ་བཅད་ནས་འོངས། །གནས་འདིར་མེ་ཏོག་སྐྱེས་སུ་ཁྱེར། །གྲུབ་ཐོབ་ཟེར་ན་ང་ལ་
གྱིས༑ །གཙང་གི་ཚོང་འདུས་འགུར་མོ་རུ། །རྟ་བདུན་རྒྱལ་པོ་བཙོན་དུ་བཟུང༌། །སྨན་རྒྱལ་གསེར་མདོག་ཆར་དུ་ཕབ། །གྲུབ་ཐོབ་ཟེར་ན་ང་ལ་གྱིས།།ལར་དེ་འདྲ་བརྗོད་
པས་ཟད་མཐའ་མེད། །སེམས་ལ་རང་དབང་ཐོབ་པའི་མི། །ས་ཆུ་མེ་རླུང་ལྷ་འདྲེ་སོགས། །བརྟན་གཡོའི་དགྲ་ཡིས་བརྗེ་མི་ནུས། །མཁའ་ལ་འཕུར་ན་བྱ་ལས་མགྱོགས། །
ཆུ་ལ་འཛུལ་ན་ཐོག་རྡུགས་མེད། རི་བོ་འབིགས་ན་གནམ་ལྕགས་ཐོག །མེ་དཔུང་དབུས་སུ་མེ་ལྷ་ཡིན། །དུས་སྙིགས་མའི་སེམས་ཅན་བསོད་ནམས་ཆུང་། །ང་མཐོང་ང་མི་
ཐོས་པ་ཉུང་། །མཐོང་ཐོས་དྲན་རེག་དད་པ་ལ། །བྱང་ཆུབ་སེངས་ཀྱི་མྱུ་གུ་བསྐྲུན། །བསྐལ་པར་བསགས་པའི་སྡིག་པ་སྦྱོང༌། །ཚེ་འདིའི་མི་མཐུན་བར་ཆད་བཟློག །རང་

འཚེངས་གཞན་འཚེངས་གཉིས་ཀ་འཚེངས། །དེ་ཡི་རྗེས་སུ་སློབ་ཚད་འཚེངས། །ང་ལ་ལོག་ལྟའི་སེམས་ཅན་ཡང་། །གནོད་བྱེད་བདེ་བར་འབྲེལ་བའི་ཕྱིར། །བདེ་ནས་བདེ་
བར་འདྲེན་པར་བྱ། །འདི་ལ་ཐེ་ཚོམ་ཡོད་རེ་ཀན། ལར་ང་ལ་གློ་སྙིང་གཏོད་ནུས་ན། །གསོལ་བ་ཕུན་ཚུགས་འདེབས་ནུས་ན། །ཐེ་ཚོམ་ཡིད་གཉིས་སྤོངས་ནུས་ན། །ཚེ་
གཅིག་སྐྱབས་གནས་རེ་བ་ན། །དེ་མ་ཐག་ཏུ་སྒྲིབ་གཉིས་སྲབ། །དངོས་ཉམས་རྨི་ལམ་ང་ཕྲད་ནས། །གནས་སྐབས་མཐར་ཐུག་ལམ་མཆོག་སྟོན། །ད་ལྟ་བཞུགས་དང་སླད་
ཀྱིས་བྱོན། །བུ་དང་སློབ་མས་དེ་ལྟར་དགོངས། །རེ་ཞིག་ཞིང་འདིའི་གདུལ་བྱ་རྫོགས། །ད་ནི་མི་བསྐྱོད་གནས་སུ་འགྲོ། །ཞེས་གསུངས་ཤིང་། །གཞན་ཡང་སྨན་པ་རྣམས་
ལ་བསླབ་བྱ་མང་པོ་གནང་ནས་གཟུགས་སྐུའི་མཛད་པ་འགྲོ་བ་རྣམས་ཀྱིས་མཐོང་ཚུལ་མི་འདྲ་བ་དུ་མ་སོ་སོ་སྐྱེ་བོའི་བློ་ཡུལ་ལས་བརྒལ་བར་བསྟན་ནས། །ནམ་མཁའི་མཐོང་

༄༅། །འཇའ་འོད་ཀྱི་དྲ་བས་ཡོངས་སུ་ཁེབས་པའི་དབུས་ན་ལྷའི་བུ་མེ་ཏོག་གི་འཕྲེང་བ་དང་མཆོད་རྫས་སྣ་ཚོགས་ཐོགས་པ་འབུམ་ཕྲག་ཙམ་གྱི་ཁྲོད་ནས་ཡེ་ཤེས་ཀྱི་མཁའ་
འགྲོ་མ་ཁྲི་ཕྲག་དུ་མས་ལག་སོར་གྱི་རྩེ་ལས་འཇའ་འོད་སྣ་ཚོགས་འགྱེད་ཅིང་། །འཇའ་འོད་དེ་རྗེ་བདག་ཉིད་ཆེན་པོའི་སྐུ་ལ་རེག་པས་རྗེ་ཉིད་བར་སྣང་དུ་གཡེང་སྟེ་ཕེབས་
པས༑ །ལ་ལས་གཡུ་ཐོག་ཆེན་པོ་སེངྒེ་ལ་ཆིབས་སོང་ཟེར། ལ་ལས་ཁྱུང་ལ། ལ་ལས་ཁྱུ་མཆོག་སོགས་ལ་ཆིབས་པར་མཐོང་བ་ལ་སོགས་པ་མཐོང་སྣང་སྣ་ཚོགས་སུ་མཐོང་
ཞིང་༑ །དེའི་ཚེ་བུ་དང་སློབ་མ་རྣམས་ཀྱིས་གསོལ་བ་རྩེ་གཅིག་ཏུ་བཏབ་པས། །རྗེ་ཉིད་ཀྱིས་བར་སྣང་ནས་འདི་སྐད་གསུངས་སོ། །མཐོང་ཐོས་དྲན་པས་འགྲོ་བའི་སྡུག་
བསྔལ་ཀུན། །ཞི་མཛད་བཻ་ཌཱུཪྻ་ལ་བདག་ཕྱག་འཚལ། །གངས་ཅན་ཡུལ་གྱི་སྨན་པ་གཡུ་ཐོག་ང༌། །གནས་ལྔ་ཀུན་ལ་མ་རྨོངས་མཁས་གྱུར་ཀྱང་། །ང་རྒྱལ་དང་བྲལ་

གསོལ་བ་གཙོ་བོར་སྟོན། །བྱམས་དང་སྙིང་རྗེ་འབྱུང་བའི་ལག་རྗེས་ཡིན། །ང་ཡི་བུ་ཀུན་མཁས་འདོད་གྲགས་འདོད་སྤངས། སྙིང་རྗེ་ཆེ་ན་གང་བྱས་ཆོས་སུ་འགྲོ། །སྙིང་
རྗེའི་ངོ་བོ་གདོད་ནས་སྟོང་པ་ཉིད། །བྱམས་དང་སྙིང་རྗེ་ཟུང་འཇུག་ཏིང་ངེ་འཛིན། །ངང་ནས་ཐོགས་མེད་ཕ་མ་སེམས་ཅན་ལ། །དྲིན་ལེན་ཕྱི་འགྱང་མི་བྱ་འཕྲལ་ལ་འཇལ། །
དགེ་བ་གང་བྱས་དམིགས་མེད་དགེ་རྩར་བསྔོ། །ང་ནི་མཁའ་སྤྱོད་དག་པའི་ཞིང་དུ་འགྲོ། །ཞེས་གསུངས་ནས་བྱ་རྒོད་པོ་གནམ་འཕངས་གཅོད་པ་ལྟར་ཇེ་མཐོར་སོང་ནས་
གཟུགས་སྐུ་མ་སྤངས་བཞིན་དུ་སྨན་གྱི་བླ་མ་མི་བསྐྱོད་རྒྱལ་པོའི་དྲུང་དུ་གཤེགས་སོ། །དེ་ནས་གྲྭ་བུ་སློབ་རྣམས་ཀྱིས་རྗེས་ཀྱི་མཆོད་པ་རྒྱ་ཆེན་པོ་བཤམས་ནས་གསོལ་བ་རྩེ་
གཅིག་ཏུ་འདེབས་པའི་སྐབས་ཕལ་ཆེར་དུ། །མེ་ཏོག་གི་ཆར་དང་དྲི་བཟང་པོ་བྱུང་བ་ལོ་ཁ་ཤས་ཀྱི་བར་དུ་བྱུང་ངོ༌། སྨྲས་པ། གང་ཞིག་འདིར་ནི་སུ་ཞིག་ཡིད་རབ་དང་བྱེད་

༄༅། །དམ། །ཀློག་གམ་ཐོས་དང་བསམ་པའི་གནས་ལ་ལྷུར་བྱེད་པའི། །སྐྱེ་བོ་དེ་ཡང་གང་ཕྱིར་སྐལ་བཟང་ཅི་ཕྱིར་མིན། །བརྩེ་ལྡན་བླ་མའི་ཐུགས་རྗེའི་འཇུག་ཡུལ་
འགྱུར་ཕྱིར་རོ། །དེ་ཐོས་དགོས་པ་དྲི་མེད་ནམ་མཁའི་ནོར་བུ་ནི། །ཆོས་དབྱིངས་ཀུན་གསལ་མཛེས་མའི་ཁྱིམ་དུ་རྟག་རྒྱུ་བས། །སྣ་ཚོགས་འོད་བརྒྱའི་ཐིགས་ཕྲེང་གཡོ་པའི་
ཟློས་གར་གྱིས། །ཐུབ་བསྟན་པད་ཚལ་ཅིར་ཡང་རྒོད་པའི་དཔལ་གྱུར་ཅིག །བདག་ཀྱང་སྐྱེ་བར་ཁྱོད་ཞབས་ནོར་བུ་རྒྱ་མཚོས་གཙུག་འགོད་ཅིང༌། །མྱ་ངམ་ཐང་དུ་དུབ་
པའི་འགྲོ་རྣམས་སྙིང་པོའི་ལམ་བཟང་མཆོག་འདིར་ནི། །འདྲེན་ལ་ལྷོད་མེད་སྙིང་སྟོབས་བརྟན་པས་མ་ལུས་རྒྱལ་རྣམས་དགྱེས་བྱེད་ཅིང་། །མཐའ་བྲལ་ཕན་བདེའི་དངོས་པོ་
ཀུན་གྱིས་མ་ལུས་འགྲོ་བའི་རེ་སྐོང་ཤོག །འཕགས་པ་མཆོག་གི་རྣམ་པར་ཐར་བ་གང༌། །གང་གི་སྤྱོད་ཡུལ་ཉིད་ལས་འདས་པའི་ཕྱིར། །མེས་པོའི་ལྕེ་བརྒྱའི་བསྐལ་པར་

བརྗོད་ན་ཡང་། །རྫོགས་མིན་དེ་ཕྱིར་བདག་གིས་ལྟ་ཅི་ཞིག །འོན་ཏེ་ཁྱབ་བདག་མ་ཧཱ་གུ་ཎ་ཡིས། །རྟོག་བརྗོད་རྒྱལ་སྲས་སྤྱོད་པའི་གན་མཛོད་འདི། །མགོན་དེའི་གསང་
གསུམ་ཡོན་ཏན་རྒྱ་མཚོ་ལས། །ཅུང་ཟད་ཙམ་ཞིག་རྣམ་དཔྱོད་སྙིམ་པས་བླངས། །དགེ་དེས་ཚེ་ཡི་རིག་བྱེད་བསྟན་པའི་སྲོལ། །སྤྱི་དང་ཁྱད་པར་ངེས་གསང་སྙིང་པོའི་ལམ། །
སྤྲིན་བྲལ་ཉི་ཟླ་ལྟ་བུར་ལེགས་གསལ་ཏེ། །ལུས་ཅན་ནད་ཀྱི་མཚོ་ལས་ཐར་གྱུར་ཅིག །ཅེས་པ་འདི་ནི་རྗེ་འདིའི་གསུང་མགུར་རྣམས་ཕལ་ཆེར་རྩ་བར་བཟུང་། །ལོ་རྒྱུས་ངེས་
ཤེས་འདྲེན་བྱེད་ལ་གཞི་བྱས། གསར་མ་འདྲེ་རྗེ་དང་ཁྱུང་པོའི་རྣམ་ཐར་དུ་ལྷུམས་ཞུགས་དང་བལྟམས་པའི་མཛད་པ་ཞར་བྱུང་ལ་གསལ་བ་རྣམས་ཀྱིས་ལེགས་པར་བརྒྱན་པ་
འདི་ནི། ཀླུ་ཆེན་ལོ་ཧི་ཏའི་ལྷོའི་རྒྱུད་ཡར་ཤར་ནུབ་མཐིལ་གསུམ་ལས་ཤར་གྱི་ཆ་གྲོང་དར་མོ་ཞེས་པར་རྒྱལ་མོ་གཡུ་སྒྲ་སྙིང་པོའི་རིགས་རུས་ལས་སྐྱེས་པ་ཡུལ་གངས་ཅན་གྱི་ཚེ་

༄༅། །ཡི་རིག་བྱེད་པ་དར་མོ་སྨན་རམས་པ་བློ་བཟང་ཆོས་གྲགས་ཀྱིས་འཕགས་པ་འཇིག་རྟེན་དབང་ཕྱུག་གི་ཕོ་བྲང་པོ་ཏ་ལའི་སྨན་ཤག་བསམ་འགྲུབ་གླིང་དུ་སྦྱར་བའི་ཡི་གེ་
པ་ནི་རང་གི་སློབ་བུ་མེར་མོ་བ་བློ་གྲོས་ཆོས་འཕེལ་དང་ལ་ར་བ་བློ་བཟང་དོན་ལྡན་གྱིས་བགྱིས་པ་དགེ་བར་གྱུར་ཞིག། ཤུ་བྷ་མསྟུ་སརྦ་ཛ་ག་ཏམ།། སྭསྟི་སིདྡྷི།། ༈ བདེ་
གཤེགས་རིགས་ལྔ་ཡོངས་འདུས་དཀྱིལ་འཁོར་གཙོ། །སྨན་གྱི་བླ་མ་སྙིགས་དུས་འགྲོ་འདྲེན་ཆེད། །གཡུ་ཐོག་རྗེ་བཙུན་སྐུ་ཡི་སྒྱུ་མའི་འཕྲུལ། །གངྒཱའི་རྡུལ་གྲངས་དེས་ཀྱང་
མཚོན་དུ་མེད། །འོན་ཏེ་གངས་ལྗོངས་དབུ་རུ་སྐྱིད་སྣ་དང༌། །རུ་ལག་ལུང་དམར་སྐུ་བལྟམས་གསར་རྙིང་ཟུང༌། །སྐྱེ་བརྒྱུད་རིམ་བྱོན་རྣམ་ཐར་རྨད་པོ་ཆེ། །དཔྱོད་ལྡན་
ཡོངས་ཀྱི་མི་ཕྱེད་དད་པའི་གསོས། །ཚུལ་འདི་ནམ་ཡང་ཟད་མེད་མཆོད་སྦྱིན་པར། །དར་མོ་སྨན་རམས་བློ་བཟང་ཆོས་གྲགས་ཀྱིས། །བསྐུལ་ཚེ་རིག་བྱེད་གཉིས་པ་ཤེས་མིང་

གིས༑ །སོར་རྩེའི་འཕྲུལ་གྱིས་ཕུན་ཚོགས་གླིང་དུ་བསྐྲུན། །ལེགས་བྱས་བསགས་མཐུས་རིག་ལྡན་རིང་ལུགས་ཆེ། །དེ་འཛིན་སྐྱེས་བུ་དགེ་འདུན་སྡེ་དར་ཞིང་། །ཕོ་བྲང་ཆེན་
པོའི་ཆབ་སྲིད་མངའ་ཐང་དང༌། །ས་སྤྱོད་མི་དབང་སྐུ་ཚེ་རྒྱས་པར་ཤོག །རྒྱ་ཧོར་བོད་ཀྱི་ཀུན་བཟོད་དཔལ་མོའི་མངལ། །མངོན་པར་ལྕི་བ་ཕན་བདེའི་ཁུར་པོ་ཆེས། །བཅུད་
ཀྱི་སྐྱེ་དགུ་རྫོགས་ལྡན་དུས་ཇི་བཞིན། །སྒོ་གསུམ་སིམ་པའི་ཚོར་བ་མྱོང་བར་ཤོག །གསོ་རིག་བསྟན་པ་མ་ལ་ཡ་ཡི་ལྗོན། །གཡུལ་དུ་ཟ་བའི་དྲི་བསུང་ངད་འཐུལ་བས། །
འགྲོ་ཀུན་སྒྲིབ་གཉིས་དེས་བསྐྱེད་བཞི་བརྒྱ་དང༌། །རྩ་བཞིའི་ནད་ཞི་མ་ལུས་སྤུན་ཟླར་ཤོག །དཔར་བརྐོས་བསྐུལ་ཞིང་ཞུ་དག་ལས་བྱེད་སོགས། །ཚེ་འདིར་བདེ་སྐྱིད་དཔལ་
འབྱོར་ཕུན་ཚོགས་ཤིང༌། །ཕྱི་མ་བཻ་ཌཱུར་སྣང་བའི་ཞིང་ཁམས་སུ། །སྐྱེས་ནས་སེམས་ཅན་ཀུན་གྱི་མགོན་གྱུར་ཤོག །ཅེས་རྗེ་གཡུ་ཐོག་པ་གསར་རྙིང་གཉིས་སུ་བྱོན་པའི་རྣམ་

༄༅། །པར་ཐར་བའི་པར་བྱང་འདིའང་ཟ་ཧོར་གྱི་བནྡྷེས་སྦྱར་བའི་ཡི་གེ་བ་ནི་གནས་བརྟན་འཇམ་དབྱངས་གྲགས་པའོ། །མངྒ་ལཾ། ། ༈ སྡེ་དགེ་ཤིང་པར་གྱི་པར་བྱང་།
ན་མོ་མ་ཧཱ་གུ་རུ་གུ་ཎ་ན་ཐཱ་ཡ། སྙིགས་མའི་འགྲོ་ལ་ཕན་པ་རབ་གཞོལ་བའི། །དཔག་ཡས་བྱང་ཆུབ་ཐུགས་བསྐྱེད་དུས་གསུམ་གྱི། །རྒྱལ་བ་ཀུན་ལས་ཆེས་ལྷག་སྨན་གྱི་
བླ༑ །སྒྱུ་འཕྲུལ་དྲྭ་བའི་རྣམ་རོལ་གཡུ་ཐོག་པ། །ཡོན་ཏན་མགོན་དུ་གྲགས་པ་མཚན་གཅིག་གིས། །གྲུབ་རིགས་སྐྱེ་བར་ལན་གཉིས་ཟློས་པའི་ཚུལ། རྣམ་ཐར་རྒྱ་མཚོ་ལས་
བླངས་དད་པའི་གསོས། །ལེགས་བཤད་སྣོད་དུ་བསྐྱིལ་པའི་རྟོགས་བརྗོད་རུང༌། །རིས་མེད་འགྲོ་ལ་ཆོས་སྦྱིན་སྩལ་བའི་སླད། །འཛད་མེད་གཅིག་ལས་དུ་མ་འབྱུང་བའི་
སྒོ༑ །གཏན་མེད་བྱེ་བས་སྲིད་མཐར་ཁྱབ་པའི་རྒྱུན། །ནུབ་མེད་སྤར་དུ་བསྐྲུན་པའི་ལེགས་བྱས་འདི། །རིགས་གཟུགས་འབྱོར་སོགས་མཐོ་རིས་ཡོན་ཏན་གྱིས། །མངོན་

པར་མཐོ་བ་ས་སྐྱོང་མིའི་དབང་མོ། །འགྱུར་མེད་ཚེ་བརྟན་སྒྲོལ་དཀར་ཞེས་བགྱི་བས། །ཡོན་གྱི་བདོག་པ་ཅི་དགར་སྩལ་ཏེ་བསྒྲུབས། །དགེ་བས་བསྟན་པ་དར་ཞིང་ཡུན་རིང་
གནས༑ །དེ་འཛིན་མཆོད་ཡོན་ཞབས་བརྟན་མངའ་ཐང་རྒྱས། །འགྲོ་ཀུན་འཕྲལ་ཡུན་ཕན་བདེའི་དཔལ་ཕུན་ཚོགས། །བཀྲ་ཤིས་ཉི་མས་ས་སྟེང་ཁྱབ་གྱུར་ཅིག །ཅེས་
གངས་ཅན་གྱི་ལྗོངས་འདིར་ཐུན་མོང་དུ་གྱུར་པའི་རིགས་གཞན་ལས་ཁྱད་དུ་འཕགས་པ་འོད་གསལ་ལྷ་ལས་བབས་པའི་རིགས་རུས་དྲི་མ་མེད་པའི་གདུང་རབ་རིན་པོ་ཆེའི་ཕྲེང་
བར༑ །མཁས་དང་གྲུབ་པའི་ཁྱུ་མཆོག་ཇི་ལྟར་བྱོན་པ་དང་། མཛད་ཚུལ་གྱི་རྣམ་གྲངས་སོ་སོའི་སྐྱེ་བོའི་བློ་ཡུལ་ལས་འདའ་བ་བརྗོད་ཀྱིས་མི་ལངས་པ་ལས་སྙིང་པོར་བསྡུས་
ཏེ་གསར་རྙིང་གི་བརྡར་བཏགས་པའི་རྣམ་ཐར་སྔོན་རྗེས་གཉིས་པོ་འདི་ཉིད་ལ་སྡེ་དགེ་ལྷུན་གྲུབ་སྟེང་གི་རྒྱལ་ཁབ་ཆེན་པོར། གོང་སྨོས་ལྷ་ལྕམ་བཙུན་མོ་མཆོག་ནས་སྤར་དུ་

༄༅། །བཞེངས་པར་གནང་བའི་སྐབས་སུ་ཞུ་དག་དང་ཆབ་ཅིག་སྤར་བྱང་ཉུང་ངུར་སྨོས་པ་འདིའང་གང་གི་བཀའ་དྲིན་གྱི་ཞོ་ཤས་འཚོ་བའི་གསོ་རིག་སྨྲ་བ་རཏྣ་རསྨིས་བྲིས་པ་
དགེ་ལེགས་རྣམ་པར་རྒྱལ་པར་འཕེལ་ཞིང་བརྟན་པའི་རྒྱུར་གྱུར་ཅིག། །སརྦ་དཱ་ཀ་ལྱཱ་ཎཾ་བྷ་བ་ཏུ།། །།
