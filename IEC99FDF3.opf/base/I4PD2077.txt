༄༅། །གཡུ་ཐོག་སྙིང་ཐིག་སྐོར་ཕྱོགས་སྒྲིག་བཞུགས། །
གླེགས་བམ་གཉིས་པ་ཨཱ༽རྟགས་ཅན། 2

༄༅། །གཡུ་ཐོག་སྙིང་སྐོར་ལས་པོད་གཉིས་པ་ཨཱ༔ ༽རྟགས་ཅན་གྱི་དཀར་ཆག
ཚན་པ།༡༽ གཡུ་ཐོག་སྙིང་ཐིག་བྱིན་རླབས་བླ་སྒྲུབ་ལས་ཁ་བྱང་ལ་ལྡེབ།༣ རིང་རྩིས་ལྡེབ།་༡
ཚན་པ།༢༽ གཡུ་ཐོག་སྙིང་ཐིག་བྱིན་རླབས་བླ་མ་སྒྲུབ་པའི་ཆོས་སྐོར་ལས་གོང་གི་ཁ་བྱང་ལྟར་རྩ་པོད་ལ་ལྡེབ།༣༡༢ རིང་རྩིས་ལྡེབ།་༧
ཚན་པ།༣༽ གཡུ་ཐོག་སྙིང་ཐིག་གི་གཏོར་མའི་དཔེའུ་རིས་ལ་ལྡེབ།༣ རིང་རྩིས་ལྡེབ།་༦༣༡
བསྟོམསལྡེཔ།༣༡༦ ཡོད།        

༄༅། །གཡུ་ཐོག་སྙིང་ཐིག་བྱིན་རླབས་བླ་སྒྲུབ་ལས་ཁ་བྱང་བཞུགས་སོ། །

༄༅། །ཨེ་མ་ཧོ། །ཕྱོགས་དུས་རྒྱལ་བའི་ཐུགས་རྗེ་གཅིག་བསྡུས་པ། །གནས་ལྔའི་མཆོག་གྱུར་གངས་ཅན་འགྲོ་བའི་དཔལ། །དུག་གསུམ་ནད་
སེལ་སྨན་རྒྱལ་ཀུན་བཟང་དང་། །དབྱེར་མེད་གུ་ཎས་ཕྱི་རབས་དུས་ཀྱི་མཐར། །བསྐལ་པའི་ཆ་ཉམས་འབྱུང་བའི་བཅུད་ཤོར་བས། །དུག་ལྔའི་
མེ་འབར་ངན་སྤྱོད་སྡིག་ལ་སྤྱོད། །ལྷ་སྲིན་འཁྲུགས་པས་སྣ་ཚོགས་ནད་ཀྱི་རིགས། །བསམ་གྱིས་མི་ཁྱབ་མིང་འདོགས་མི་ཤེས་པས། །སྐྱེ་འགྲོ་
བདེ་བའི་སྐབས་མེད་སྐྱོབ་ཕྱིར་དུ། །འབུམ་ཕྲག་གསོ་རིག་ཡང་བཅུད་གཞུང་འགྲེལ་ལས། །ཡང་སྙིང་སྙན་བརྒྱུད་མེད་ཐབས་མེད་རྣམ་གསུམ། །

༄༅། །དེ་ཡི་སྨན་བླའི་མཆོད་སྒྲུབ་བསྟོད་གསུམ་སྟེ། །དེ་ལ་ཕྱི་ནང་གསང་བ་ཡང་གསང་སྒྲུབ། །སྡུག་བསྔལ་མུན་སེལ་ཐུགས་རྗེའི་ཉི་འོད་
ལས༑ །ཐུན་མོང་བསྐྱེད་རྫོགས་མན་ངག་བཀའ་སྲུང་སྐོར། །ཀུན་གྱི་ཐུན་མོང་ཐོག་མར་ལོ་རྒྱུས་ནི། །གདུལ་བྱ་ངེས་ཤེས་འདྲེན་བྱེད་ལྕགས་ཀྱུ་
ཡིན༑ །བདེ་ཆེན་ཀློང་ཡངས་སྐལ་ལྡན་སྨིན་པར་བྱེད། །བློ་ཆུང་དོན་དབང་མདོར་བསྡུས་དེ་དོན་ཚང་། །རྡོ་རྗེའི་རྒྱ་མདུད་དམ་ཚིག་གསང་སྔགས་
སྲོག བསྐྱེད་རིམ་ཕྱི་ནང་གསང་བ་དྲིལ་སྒྲུབ་དང༌། །མཁའ་འགྲོའི་སྒོས་སྒྲུབ་རིགས་ལྔའི་མངོན་རྟོགས་བསྡུས། །ཞལ་གདམས་གཉིས་བཅས་

གསང་སྒྲུབ་རྩ་བ་ཡིན། །སྐལ་ལྡན་མཆོག་ཐུན་དངོས་གྲུབ་འདོད་ཀུན་སྒྲུབ། ཕྱི་གཏོར་ལས་གཞུང་སྨན་གཏོར་ལྷན་ཐབས་ནི། །མགྲོན་རིགས་ཀུན་ཚིམ་དངོས་གྲུབ་ཀུན་
འབྱུང་བྱེད། །རྫོགས་རིམ་ཡང་ཟབ་མཁའ་འགྲོའི་སྲོག་སྙིང་ནི། །སྐལ་ལྡན་ཚེ་གཅིག་མངོན་སངས་རྒྱས་འདོད་སྒྲུབ། །ངོ་སྤྲོད་འཁོར་འདས་རང་སར་གྲོལ་ཉམས་ལོངས། །
གེགས་སེལ་ལམ་རྟགས་གསལ་བྱེད་གསོལ་འདེབས་ནི། །བསྐྱེད་རྫོགས་ཐུན་མོང་མན་ངག་བྱིན་རླབས་འཇུག །འཆི་བདག་བདུད་འཇོམས་ལྷན་ཐབས་སྦྱིན་སྲེག་དང་། །
སྲུང་འཁོར་དཔེའུ་ཆུང་བདག་གཞན་ཚེ་བསྲིང་ཞིང༌། །ལས་མྱུར་འཇིགས་ལས་སྐྱོབ་བྱེད་མན་ངག་ཡིན། །པྲ་སྒྲུབ་རྗེས་གནང་རྒབ་འདྲེ་མནན་པ་གསུམ། །འགྲོ་བ་སྤྲོ་བསྐྱེད་
ལས་སྦྱོར་དཔེའུ་རིས་གཉིས། །མདངས་བསྐང་གསོལ་ཀ་སྔགས་བྱང་སྲོག་ཐིག་སྟེ། །སྤུ་གྲི་དུག་ངར་གནམ་ལྕགས་ཐོག་དང་འདྲ། །བསྟན་པའི་དགྲ་བགེགས་བསྒྲལ་བའི་

༄༅། །མཚོན་ཆ་ཡིན། །སྤྲོས་བཅས་མན་ངག་ལས་ཚོགས་ཞལ་བྱང་གསལ། །ཐུགས་རྗེའི་ཉི་འོད་ཆོས་ཚན་སུམ་ཅུ་ལྔ། །རྩ་བ་གསུམ་གྱི་ཐུགས་སྲོག་གཅིག་དྲིལ་འདི། ། །
དུས་གསུམ་རྒྱལ་བའི་སྲོག་སྒྲུབ་མཐར་ཐུག་ཡིན། །སྐལ་ལྡན་ལས་འཕྲོ་ཅན་གྱི་སྙིང་ལ་ཆོངས། །ཐབས་ཀྱིས་རྐུ་ཞིང་དྲིན་ཅན་ཁྱད་དུ་གསོད། བརྒྱུད་པ་མི་འཛིན་ཉམས་སུ་མི་
ལེན་ཅིང་། །སྣོད་མེད་དམ་ཚིག་ཉམས་ལ་སུས་བྱིན་པའི། །དཔོན་སློབ་སྙིང་ཁྲག་དམ་ཅན་སྡེ་དགུས་འཐུང་། །

ཀ༽༄༅། །གཡུ་ཐོག་སྙིང་ཐིག་ལས་བྱིན་རླབས་བླ་མ་སྒྲུབ་པའི་ཆོས་སྐོར་སྡུག་བསྔལ་མུན་སེལ་ཐུགས་རྗེའི་ཉི་འོད་
ཅེས་པའི་ཐོག་མར་ལོ་རྒྱུས་དགེ་བའི་ལྕགས་ཀྱུ་ཞེས་བྱ་བ་བཞུགས་སོ། །

༄༅། །ན་མོ་གུ་རུ་རཏྣ་སིདྡྷི་སརྦ་ཧཱུཾ། །ཉི་ཟླ་ལྷ་དབང་ལྷུན་པོ་ལྟར། །ཐུབ་བསྟན་ཉིན་བྱེད་ལྟ་བའི་མུན་ནག་འཇོམས། །
མཁྱེན་སྤྱན་སྟོང་ཡངས་བཞི་ཡི་བང་རིམ་བརྟན། །འདོད་དགུ་ཀུན་འབྱུང་མཚུངས་བྲལ་གུ་ཎར་འདུད། །ཕྱི་ལྟར་རིགས་ལྔའི་
གྲུབ་མཆོག་སྤྲུལ་པའི་སྐུ། །ནང་ལྟར་དུག་གསུམ་ནད་སེལ་སྨན་པའི་རྒྱལ། །གསང་བ་ཀུན་འདུས་དྲུག་པ་ཀུན་ཏུ་བཟང༌། །
དབྱེར་མེད་གུ་ཎར་སྙིང་ནས་གུས་ཕྱག་འཚལ། །རྒྱལ་རྣམས་མ་ལུས་ངོ་བོ་ཁྱེད་བཞེད་ཅིང༌། །ནམ་མཁས་གར་ཁྱབ་ཁྱོད་ཀྱི་ཕྲིན་

༄༅། །ལས་ཁྱབ། །སྐྱབས་ཀྱི་སྐྱབས་མཆོག་ཞིང་འདིར་བསམས་བཞིན་དུ། །གཡུ་ཐོག་ཅེས་བྱར་སྤྲུལ་ལ་སྐྱབས་སུ་མཆི། །
ཕྱོགས་བཅུའི་རྒྱལ་བས་གངས་ཅན་སྐྱེ་འགྲོ་རྣམས། །འདུལ་ཕྱིར་སྤྱན་རས་གཟིགས་དབང་བསྐུལ་བ་ལས། །ཆོས་རྒྱལ་སྲོང་བཙན་
སྒམ་པོ་པད་འབྱུང་ཕ་དམ་པ་རྗེ་བཙུན་བིཪྺཔ་དང་། །ཟླ་འོད་གཞོན་ནུ་ཞེས་བྱར་ཁྱོད་སྤྲུལ་མཛད། །གཞན་སྣང་ནད་ཀྱི་སྡུག་བསྔལ་
སེལ་བའི་ཕྱིར། །འཕགས་དང་གངས་ཅན་ལྗོངས་སུ་ཁྱོད་ཀྱིས་ནི། །འཚོ་བྱེད་གཞོན་ནུ་དཔའ་བོ་སྐྱེས་བུ་མེ་ལྷ་དང་། །གུ་ཎ་རྗེ་

ཡོན་ཏན་མགོན་པོ་ཞེས་བྱར་བསྟན་དེས་བདག་སྐྱོངས་ཤིག །གྲངས་མེད་ཞིང་དུ་གྲངས་མེད་སྤྲུལ་པ་ཡིས། །གྲངས་མེད་འགྲོ་ལ་གྲངས་མེད་ཆོས་སྟོན་པ། །གྲངས་མེད་འགྲོ་བ་མ་
ལུས་འདྲེན་བྱེད་པ། །གྲངས་མེད་རྒྱལ་བའི་སྤྲུལ་མཆོག་ཁྱོད་ལས་སུ། །མདོ་རྒྱུད་དུ་མར་ལུང་བསྟན་རྒྱལ་བའི་སྲས། །ཁྱོད་ཀྱི་མཚན་ཙམ་ཐོས་དང་དད་པ་ལའང་། །མ་
ལུས་རྒྱལ་བས་བྱིན་གྱིས་བརླབས་ངེས་ན། །སྙིང་ནས་ཚུལ་བཞིན་བསྒྲུབ་ན་སྨོས་ཅི་དགོས། །ཀུན་ལ་མ་གྲགས་སྙན་བརྒྱུད་བྱིན་རླབས་ཅན། །ཚེ་གཅིག་སངས་རྒྱས་སྟེར་བ་
བདེ་མྱུར་ལམ། །ཡིད་དཔྱོད་རང་བཟོས་བསྲེ་བའི་བསླད་མ་ཞུགས། །བླ་མེད་རྒྱུད་སྡེའི་ངེས་དོན་བླ་སྒྲུབ་འདི། །སྐྱེ་བ་སྐྱེ་བར་གྲངས་མེད་དུ་མར་ཡང༌། །དམ་པ་མཆོག་
འདིས་འབྲལ་མེད་རྗེས་བཟུང་བའི། །རུ་མཚམས་ཛྙཱ་ན་དྷ་རི་ཞེས་པ་བདག །བརྩེ་ཆེན་བཟོད་བྲལ་སྐྱེ་ཕྱིར་འདྲི་བར་སྤྲོ། །ཉེ་བའི་ཉེ་ལམ་ཟབ་གནད་མཐར་ཐུག་མཆོག །

༄༅། །ཉིང་ཁུའི་ཉིང་ཁུ་ཡང་ཞུན་ཐུགས་ཀྱི་བཅུད། །གསང་བའི་གསང་བར་མཁའ་འགྲོའི་སྲོག་སྤེལ་བར། །ལྷག་བསམ་ལྷག་པར་སྐྱེས་པའི་བཀའ་གནང་ཞུས། །ཆུ་བོ་ཆེ་
ལ་གྲུ་གཟིངས་ཇི་བཞིན་དུ། །མི་བཟད་སྡུག་བསྔལ་མཚོ་ལས་ཐར་འདོད་དང་། །འདིར་ཡང་དགོས་དགུ་ཡིད་བཞིན་ཐོབ་འདོད་ན། །དེད་དཔོན་བདག་གི་རྗེས་སུ་འཇུག་པར་
རིགས༑ །དེ་ཡང་ཕྱོགས་དུས་རྒྱལ་བ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་གཉིས་སུ་མེད་པའི་ཡེ་ཤེས་ཀྱི་ངོ་བོར་གྱུར་པའི་མཚན་བརྗོད་པར་དཀའ་བ་
གཡུ་ཐོག་ཞབས་ཀྱི་སྤྱན་སྔར། རྗེ་དེ་ཉིད་ཀྱི་ཐུགས་རྗེའི་བཀའ་དྲིན་གྱིས་འཚོ་བ་རུ་མཚམས་སུ་སྐྱེས་པའི་སུམ་སྟོན་ཡེ་ཤེས་གཟུང་བ་བདག་གིས་སྒོ་གསུམ་གུས་པའི་སྒོ་ནས་
ལན་གྲངས་དུ་མར་ཞབས་ལ་གཏུགས་ཤིང་མཉེས་པ་གསུམ་གྱིས་མཉེས་པར་བྱས་པ་ལ་བརྟེན་ནས། གཞུང་དང་གདམས་པའི་ཟབ་བཅུད་བཀའ་ལུང་ཕྱག་ལེན་ལྷག་མ་མེད་པ་

བུམ་པ་གང་བྱོའི་ཚུལ་དུ་ཕ་ཕོགས་སུ་ཕོག །འཕྱུགས་གོལ་མེད་པའི་གནད་ཟབ་མཐའ་དག་ནི་བསྟན། ཉམས་ཁྲིད་ཟབ་རྒྱ་བར་ནི་སྟོན། ཐུགས་ཀྱི་སྲས་དམ་པར་ནི་དབང་
བསྐུར་རོ། །མཚུངས་པ་མེད་པའི་རྗེ་བཙུན་བླ་མ་དམ་པ་དེ་ཉིད་དྲུག་པ་ཀུན་ཏུ་བཟང་པོ་རྡོ་རྗེ་འཆང་དངོས་སུ་ཁ་ཙམ་ཚིག་ཙམ་མ་ཡིན་པར་ཞེ་ཐག་པ་ནས་ཐག་ཆོད་ཅིང་། །
དེའི་བྱིན་རླབས་ཀྱིས་བདག་ཀྱང་སྟོང་ཉིད་སྙིང་རྗེ་ཟུང་དུ་འཇུག་པའི་གནས་ལུགས་ཐུན་མོང་མ་ཡིན་བའི་ལྟ་བ་ཕྱིན་ཅི་མ་ལོག་པ་ཟབ་ཅིང་ཕྲ་བ་ཡང་ཇི་ལྟ་བ་བཞིན་བདེ་བླག་
ཉིད་དུ་རྟོགས་པས་རང་གཞན་གྱི་དོན་གཉིས་འབད་མེད་ལྷུན་གྱིས་གྲུབ་པའི་རྟེན་འབྲེལ་ཡང་དག་པར་འགྲིགས་ལ། ཁྱད་པར་དུ་ཡང་གསོ་བའི་གཞུང་ལུགས་ཐམས་ཅད་ཀྱི་
རྒྱལ་པོ་དཔལ་ལྡན་རྒྱུད་སྡེ་བཞི་ཆ་ལག་དང་བཅས་པའི་བཀའ་གཏད་ནི་ཁོ་བོ་གཅིག་པུ་ལས་གཞན་དུ་མ་གནང་ཞིང་། ཁོ་བོ་ལ་བརྒྱུད་པ་གང་ཐུག་ཚད་ནི་འཁོར་བ་མ་སྟོངས་

༄༅། །བར་དུ་རང་དོན་བཙན་ས་ཟིན་ནས་གཞན་དོན་གསོ་བར་རིགས་པས་སེམས་ཅན་ལ་ཕན་པ་བསམ་གྱིས་མི་ཁྱབ་བརྗོད་ཀྱིས་མི་ལང་བ་བྱེད་པར་འགྱུར་རོ། །ཞེས་ལུང་
བསྟན་ཡང་དགྱེས་བཞིན་དུ་མཛད་དོ། །དུས་རེ་ཞིག་གི་ཚེ། གཙང་གི་ཚོང་འདུས་འགུར་མོར། བཙད་པོ་ཇོ་དར་ཡབ་སྲས་རྣམས་ཀྱིས་རིན་པོ་ཆེ་པ་དཔོན་སློབ་བརྒྱ་ལྷག་ཙམ་
སྤྱན་དྲངས། སྨན་དང་སྒྲའི་བཤད་པ་མཛད་དོ། །དབུ་མ་རྩ་བ་ཤེས་རབ་ལ་ཊི་ཀ་ཐུགས་རྩོམ་དང༌། རྫོགས་པ་ཆེན་པོ་ཨ་ཏི་ཡོ་གའི་ཁྲིད་བསྐྱངས་པའི་ཆོས་བཞི་ཟླ་བ་ལྔ་
བཏེགས༑ དེ་རྣམས་ལེགས་པར་ཚར་ནས་དགའ་སྟོན་གྱི་ཉིན་པར། བཙན་པོས་ཚོགས་ཀྱི་མཆོད་པར་འོས་པའི་ལོངས་སྤྱོད་མ་ཚང་བ་མེད་པར་རྒྱ་ཆེན་བཤམས། དྲུང་དུ་
གསེར་བྲེ་ཆེན་གཅིག །དངུལ་བྲེ་གཉིས། ཆིབས་ངང་པ་ཁྱུང་གཤོག་གིས་འགོ་བྱས་པའི་ཆིབས་བཟང་པོ་ལྔ། ཆིབས་རོལ་དྲུག །ཇ་སིགས་དགུ། ཚོས་ལྟང་། མཛོ་

གཡག ༑འབྲི། གོས་ཡུག །མན་ཏྲིའི་ཡུག །ཀ་དན། ཀྱི་འབི། འཇམ་ཕྲུག་བུབས་ལོངས་པ་རེ་རེ་བཞིན་དགུ་ཚན་རེ་ཕུལ། ཟ་འོག་ཡུག་གཉིས། ཆོས་གསེར་འབུམ་
ཚར་གཅིག །གཡུ་དམར་ཉི་མ་ཁྲམ་གཤོག །སྲས་མོ་ལྷ་མཛེས་མའི་མགུལ་དུ་བཏགས་ནས་ཕུལ། བུ་སློབ་སྤྱི་ལའང་གཏང་རག་བསྙེན་བཀུར། སོ་སོར་གྲལ་འགྱེད། སྤྱི་
ཁ་ལ་འབུལ་བ་ཕུན་སུམ་ཚོགས་པ་དང་བཅས་པ་གྲུབ་ཀྱིན་འདུག །དེའི་དུས་སུ། དྲུང་ནས་རྩ་བའི་ཡོན་བདག་རྣམས་ལ། སྨན་ལྷ་གསང་སྒྲུབ་ཀྱི་དབང་དང་བཀའ་སྲུང་ཆོས་
སྐྱོང་གི་རྗེས་གནང་དྲང་སྲོང་བརྒྱུད་པའི་བྱིན་འབེབས། དངོས་གྲུབ་སྨན་འབྱེད་ཀྱི་ཆོ་ག་ཞི་ཁྲོ་དང༌། ཀྱེ་རྡོ་རྗེ་དང་། རྡོ་རྗེ་ཕུར་པ་ལ་སོགས་ཀྱི་བཀའ། བླ་མ་གཞན་གྱིས་ཟླ་
བ་གཅིག་ལ་མི་ཟིན་པ་མང་པོ་སྟ་གོན་ནས་བཟུང་སྟེ་ཆོ་ག་ལྷག་ཆད་མེད་པར་གཙང་སིང་ངེ་བ་མཛད། དེའི་ཉིན་ཉི་མ་གཏེང་མར་བཟུང་བར་འདུག་སྟེ། ཐམས་ཅད་ཀྱིས་རིན་

༄༅། །པོ་ཆེའི་སྐུ་གསུང་ཐུགས་ཀྱི་རྣམ་འགྱུར་ངོ་མཚར་ཅན་དུ་མ་དང་། ཁྱད་པར་སྤྲུལ་སྐུའི་བཀོད་པ་ཆོ་ག་གང་མཛད་དེའི་ལྷ་སྐུར་མཐོང་བ་དང༌། རྒྱ་ནག་གི་ཛོ་གི་སྔོ་
བསངས་ཨ་རུ་རའི་སྡོང་པོའི་བསིལ་གྲིབ་ལ་སྐུ་རྒྱབ་བརྟེན། ཤིང་ལོའི་ན་བཟའ་ཅན། ཁྲི་སྙན་རྭ་དུང་འབུད་པ་མཐོང་བ་དང་། པཎྜི་ཏའི་ཆ་ལུགས་གཙང་མ་ཅན་དགེ་འདུན་
འདིང་ལྷུང་དང༌། འཁར་གསིལ་ཀ་པཱ་ལི་ཐོགས་པས་བསྐོར་བ་དང༌། རྣལ་འབྱོར་པ་སྨུག་ནག་རལ་པའི་ཐོར་ཅོག་ཅན། སྤྱན་རྩ་དམར་བ་རས་ནག་པོའི་བཅར་དང༌། རུས་
རྒྱན་གྱིས་སྤྲས་ཤིང་ཌ་མ་རུ་འཁྲོལ་བ། རས་གོས་གྱོན་པའི་བུད་མེད་ལྔས་ཐོད་པར་ཆང་འདྲེན་བ་དང་། གཡུ་བྱ་ནེ་ཙོ་ཤིན་ཏུ་མཛེས་པ་ཞིག་གིས་གསོ་དཔྱད་ཐོགས་མེད་དུ་
འཆད་པ་ལ་སོགས་པ་རྫུ་འཕྲུལ་ཡ་མ་ཟུང་བསམ་གྱིས་མི་ཁྱབ་པ་བསྟན་པས་ཡིད་འཕྲོགས་ཏེ་མ་ཚོར་དེ་དང་དུས་གཅིག་ཏུ་ནམ་མཁའ་གཡའ་དག་པ་ལ། འཇའ་འོད་ཁ་དོག་སྣ་

ལྔ་འོད་ཟེར་གྱི་དྲ་བ་དཔེས་མི་མཚོན་པའི་གུར་ཕུབ། སྔོན་ཆད་ཚོར་མ་མྱོང་བའི་དྲི་ཞིམ་པོའི་སྤོས་ཀྱི་ངད་ཁོར་ཡུག་ཏུ་ཁྱབ། མེ་ཏོག་ཁ་དོག་ལྔ་ལྡན་འདབ་མ་བཞི་པ་ནས་བཅུ་
དྲུག་པའི་བར་གྱི་ཆར་ཆེན་པོ་འབབ་པ་ལ་བྱིས་པ་རྣམས་རྩེ་ཞིང་འཛིན། ལྷ་ཡི་རོལ་མོ་ཟབ་ཅིང་སྙན་པ་རྒྱུན་ཆགས་སུ་སྒྲོགས་པའི་སྒྲ་ལ་བྱ་དང་རི་དྭངས་རྣམས་ཀྱང་ཡེངས། །
ཁྱད་པར་བཙད་པོའི་གཞིས་ཀའི་ལྕགས་རི་ནང་ཚུན་ཆད་དུ། ཨ་རུ་ར་གསེར་མདོག་རློན་པའི་ཆར་བབས་པ་ལ། མི་རྣམས་སུས་འཐོབ་རྩོད་པས། ཆུ་ཚོད་གཅིག་གི་ཡུན་ཙམ་
ན་ཆད་སོང་། དེར་རིན་པོ་ཆེའི་ཞལ་ནས་ཁྱེད་རྣམས་རྩོད་པས་དམ་སེལ་གྱི་གྲིབ་ཀྱིས་ལྷ་རྣམས་ཅུང་ཟད་བྲོས་པ་ཡིན། གཞན་ཨ་རུ་ར་འཛད་མེད་ཅིག་དང་། སྨན་གཞན་
ཡང་ཅི་འདོད་ཡོང་བ་ལ་གསུངས། ཨ་རུ་ར་ཀུན་གྱི་ནང་ནས་ཆེ་ཤོས་སྙིམ་པ་ཁ་སྦྱར་ཙམ་ཞིག་གསེར་བཙོ་མའི་མདོག་ལྟར་འོད་དུ་འབར་ཞིང་རྗེའི་སྐུ་པང་དུ་བབས་པ་ལས།

༄༅། །དེ་ཉིད་སྲས་ལ་གནང་སྟེ། འདི་ཁོ་བོ་ལ་ལྷ་ཚངས་པས་བྱིན་པར་འདུག །ཕྱིས་འབྱུང་དུ་འདི་ལ་གསོལ་བ་བཏབ། ཁྲུས་གསོལ་པའི་ཆུ་འཐུངས་ན་དགོས་འདོད་
འབྱུང་ཞིང་ནད་སེལ་བ། སྨན་གྱི་ནོར་བུ་རིན་པོ་ཆེ་ཡིན་ཏེ་ཁྱོད་བོང་མགོ་བ་འདིས་ཉ་ར་མི་ཡོང་ངམ། འོན་ཀྱང་གཅེས་སྤྲས་ཡང་དག་གྱིས་ལ་ཆོངས་གསུངས། དེར་བུ་སློབ་
རྣམས་ཀྱིས་ཨ་རུ་ར་རྙེད་ཚད་ཕྱོགས་གཅིག་ཏུ་བསགས་ནས་བགོས་པས། ཚོང་འདུས་ཀྱི་བྲེ་བཅོ་ལྔ་བཅོ་ལྔ་དང་ཕུལ་ཕྱེད་རེ་ཐོབ། བཙད་པོའི་ལྕགས་རི་ནང་ན་གང་ཡོད་ཀྱི་མི་
དང༌༑ ཕྱི་ནས་གསར་དུ་རྒྱུགས་པའི་མིས་ཀྱང་མང་དུ་ཐོབ་སྟེ། ཐམས་ཅད་ཡ་མཚན་ཞིང་དད་པ་ཕུན་སུམ་ཚོགས་པ་ཐོབ་པར་གྱུར་ཏོ། །དེའི་དུས་སུ་བདག་གིས་ཞུས་པ།
འདི་ལྟ་བུའི་ལྟས་ངོ་མཚར་ཅན་ཡོང་བའི་རྒྱུ་རྐྱེན་ཅི་ལགས་ཞུས་པས། འདི་ལྟ་བུ་ཡོང་བའི་རྒྱུ་ནི་མ་གོའམ། ཁོ་བོ་ཕྱི་ལྟར་རིག་པའི་གནས་ལྔ་ལ་སྦྱངས་པའི་མཁས་པ་འགྲན་ཟླ་

མེད་པ་སྟེ། རྒྱ་གར་དུ་མུ་སྟེགས་དེ་ཙམ་བཏུལ་ནས་ནང་པ་ལ་བཅུག །བོད་དབུས་གཙང་དུ་ཡང་ད་ལྟ་འཆད་རྩོད་རྩོམ་པའི་ཚུལ་ཁོ་བོ་ལ་འགྲན་པར་སུས་སྤོབས། ནང་ལྟར་
གྲུབ་པ་ཐོབ་ཚུལ་ཡང་། རྐང་མགྱོགས་ལ་སོགས་ཐུན་མོང་གི་དངོས་གྲུབ་བརྒྱད་ཐོབ་པ་ནི། དེང་སང་གངས་ཅན་པ་སྣང་བ་མ་དག་པ་ཐམས་ཅད་ཀྱི་སྣང་ངོར་གསལ་བ་འདི་
ག་ཡིན་ལ། གསང་བ་ལྟར་རབ་འབྱམས་རྒྱལ་བའི་དཀྱིལ་འཁོར་མ་ལུས་པ་ལུས་པ་མེད་པའི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་དང་ཁྱད་པར་ཅུང་ཟད་ཙམ་ཡང་མེད་
པས༑ མཆོག་གི་དངོས་གྲུབ་ཐོབ་བམ་མ་ཐོབ་ཐེ་ཚོམ་ཟ་བར་བྱེད་དམ། ཁྱད་པར་རྒྱ་གར་དུ་འཚོ་བྱེད་གཞོན་ནུ། གུ་རུ་པདྨ། དཔའ་བོ། ཕ་དམ་པ། བིརླ་པ། སྐྱེས་བུ་
མེ་ལྷ། བོད་དུ་སྲོང་བཙན་སྒམ་པོ། །དྭགས་པོ་ལྷ་རྗེ་རྣམས་ཁོ་བོ་ཡིན་ཅིང་། རྒྱ་གར་གྱི་གྲུབ་ཆེན་གཞན་ཐམས་ཅད་དང་ཁོ་བོའི་རྟོགས་པ་ནུས་མཐུ་རྫུ་འཕྲུལ་མཉམ་པ་ཡིན་

༄༅། །ལ། ཞིང་ཁམས་འདིའི་གདུལ་བྱ་རྫོགས་པའི་མཐར། ལུས་ཀྱི་ཕུང་པོ་འདི་མ་སྤངས་པར་སྨན་གྱི་བླ་མི་བསྐྱོད་རྒྱལ་པོའི་ཞིང་ཁམས་སུ་འགྲོ་བ་ཁྱོད་ཀྱིས་ད་རུང་མ་
རིག་གམ་གསུངས། ཡང་ཞུས་པ། འོ་ན་རྗེ་ཉིད་རྟེན་སྐྱ་བོར་བཞུགས། སྲས་ཕོ་མོ་ཡུམ་དང་བཅས་པས་ལན་པ་ལགས་སམ། གདུལ་བྱ་ཕྲིན་ལས་འགྲོ་དོན་འདི་ལས་རྒྱ་ཆེ་
ཞིང་སྙན་པས་ས་སྟེང་ཐམས་ཅད་ཁྱབ་པ་ཞིག་འོང་ཐང་བ་ལ་ཞུས་པས། ཁྱོད་ཀྱི་སྣང་ངོར་མ་མཐོང་བས། ཁོ་བོའི་གདུལ་བྱའི་ཚད་བཟུང་ནུས་པ་ཡང་མ་ཡིན། སྤྱིར་སེམས་
ཅན་ལས་ཟད་པ་ལ་སངས་རྒྱས་ཀྱི་མཐུ་རྡུགས་ཟེར་བ་ལྟར་གདུལ་བྱ་སྣང་བ་མ་དག་པ་རྣམས་ཀྱི་སྣང་ངོར། སངས་རྒྱས་ཐམས་ཅད་ཀྱི་དམག་དཔུང་བྱོ་ནས། སྟེང་ནས་སངས་
རྒྱས་ཀྱི་ཆར་ཕབ། འོག་ནས་སངས་རྒྱས་ཀྱི་ས་གཡོས་འབྱུང༌། བར་ན་སངས་རྒྱས་ན་བུན་ལྟར་གཏིབས། ནང་ནས་སངས་རྒྱས་ཀྱི་ཐང་བཏང༌། ཕྱི་ནས་སངས་རྒྱས་ཀྱི་

འབྱར་ལུམས་བྱས་ཀྱང་། དེར་སངས་རྒྱས་མཐོང་བ་དང་ཆོས་ཞུ་བའི་སྐལ་བ་ཅན་བྱེད་མི་ནུས་ཏེ། འཕགས་པ་ཐོགས་མེད་ཀྱིས་བྱམས་མགོན་སྤྱི་བོར་བཞག་ནས་བསྟན་པས།
མི་བྱིང་གིས་མ་མཐོང་། རྒན་མོ་ལས་ངན་ཅུང་ཟད་སྲབ་པ་ཞིག་གིས། ཁྱི་མོ་སྟོད་ཁོག་གསོན་པོ་ཞེ་སྡང་གི་དབང་གིས་ཕྱོགས་བཅུར་ཟུག་པ། ཁོག་སྨད་རུལ་མྱགས་འབུས་
གཡེང་བ་ཞིག་ཏུ་མཐོང་བ་དང༌། རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། ཞེས་པ་ལྟར། ནམ་མཁས་གར་ཁྱབ་བདེ་བར་གཤེགས་པའི་སྐུས་གང་བར་བཞུགས་ཐག་
ཆོད་ཀྱང་། སྒྲིབ་པ་མ་དག་པ་རྣམས་ཀྱིས་མཐོང་བར་མ་ནུས་པ་ལས། སངས་རྒྱས་བསམ་པ་ངན་ནས་སྐུ་མ་བསྟན་པ་ག་ལ་ཡིན། ཁོ་བོ་གཅིག་པུར་མ་ཟད་རྒྱ་གར་གྱི་གྲུབ་
ཆེན་བརྒྱད་ཅུ་དང་། བོད་ཀྱི་མར་མི་ལ་སོགས་པ་ལ་ཡང་གྲུབ་པ་ཐོབ་པའི་རྟགས་མེད་པའམ། མ་བསྟན་པ་མིན་ཀྱང་། སྐལ་བ་དང་ལྡན་པ་རེ་རེ་ཙམ་མ་གཏོགས། ཕལ་

༄༅། །སྨྱོན་པའམ། ལས་དད་ཅན་མི་དགེ་སྤྱོད་པར་མཐོང་བ་དང་འདྲ་སྟེ། མཁྲིས་ནད་ཅན་གྱིས་དུང་སེར་པོར་མཐོང་བ་ལྟར་རོ། །དེ་ལ། ཐུབ་རྣམས་སྡིག་པ་ཆུ་ཡིས་མི་
འཁྲུད་ཅིང་། །འགྲོ་བའི་སྡུག་བསྔལ་ཕྱགས་ཀྱིས་སེལ་མ་ལགས། །ཞེས་གསུངས། རྣམ་པ་གཅིག་ཏུ་ན་དུག་གསུམ་འབྱུང་བ་ལྔ་ལས་གྲུབ་པའི་མི་ལུས་རིན་པོ་ཆེ་འདི་ནད་
བཞི་བརྒྱ་རྩ་བཞིས་གདུངས་བ་སེལ་བ་ལ་གསོ་བ་རིག་པའི་སྨན་དཔྱད་ཁོ་ན་གལ་ཆེ་བར་གོ །དེའི་ཕྱིར་སེམས་བསྐྱེད་རྣམ་པར་དག་བས་ཀུན་ནས་བསླངས་ནས་གསོ་དཔྱད་ཁོ་བ
ན་གཙོ་བོར་སྟོན། ཆོས་གཞན་རྣམས་ཀྱང་གཙོ་བོར་མི་སྟོན་པས། དུས་ངན་ད་ལྟའི་སྐབས་སུ་གསོ་དཔྱད་འདི་དམ་ཆོས་མིན་པ་ལྟར་ཀུན་གྱིས་མཐོང་བས་ཀྱང་ལན། རྣམ་པ་
གཅིག་ཏུ་སིདྡྷི་རྣམ་གཉིས་ལུས་ཐོག་འདིར་ཐོབ། ཡི་དམ་རྣམས་ཀྱིས་ལུང་བསྟན་རྗེས་སུ་གནང་བ་བྱིན་པ་ལ་བརྟེན་ནས། གསང་སྔགས་བླ་མེད་ཀྱི་རྒྱུད་དང་བྱིན་རླབས་ཁྱད་

པར་ཅུང་ཟད་མེད་པའི་གསོ་དཔྱད་ཀྱི་བསྟན་བཅོས་བརྩམས་ཚར་བའི་རྗེས་སུ་རིགས་གསུམ་མགོན་པོ་ལ་ཕྱོགས་བཅུའི་རྒྱལ་སྲས་ཀྱིས་བསྐོར་བ་ལ་ལྷ་དཔག་ཏུ་མེད་པས་མཆོད་
པ་འབུལ་བ་དང་བཅས་མདུན་གྱི་ནམ་མཁར་བྱོན། རིགས་ཀྱི་བུ་ཨ་ལ་ལ་བསྟན་བཅོས་ཆེན་པོ་འདི་མ་འོངས་པ་ན་ལུས་ཅན་ཐམས་ཅད་ཀྱི་སྐྱབས་བླ་ན་མེད་པ་གོང་ན་མེད་པ་
ཕུལ་དུ་འབྱུང་བར་འགྱུར་ཞིང་འདི་ཉིད་བཞུགས་པའི་ས་ཕྱོགས་ཐམས་ཅད་བཀྲ་ཤིས་བདེ་ལེགས་ཕུན་སུམ་ཚོགས་པར་འགྱུར། འདི་འཛིན་པ་དང་། འཆང་བ་དང༌། ཀློག་པ་
དང༌༑ ཀུན་ཆུབ་པར་བྱེད་པ་དང་། གཞན་དག་ལ་རྒྱ་ཆེར་སྟོན་པར་བྱེད་པ་དེ་དག་ཀྱང་རྒྱལ་སྲས་ཐམས་ཅད་ཀྱི་ཐུ་བོར་འགྱུར་རོ། །སྐྱེ་བ་འདི་ཉིད་ལ་མི་གནས་པའི་མྱ་ངན་
ལས་འདས་པའི་གོ་འཕང་བླ་ན་མེད་པ་འཐོབ་པར་འགྱུར། ཐ་ན་གཞུང་འདིའི་ཚིག་བཞིའི་ཚིགས་སུ་བཅད་པ་རེ་ཙམ་བློ་རུ་ཟིན་པ་དག་ཀྱང༌། སླར་འཁོར་བར་ལྟུང་བར་མི་

༄༅། །འགྱུར་ཞིང་། ཐོག་མ་མེད་པ་ནས་བསགས་པའི་སྡིག་སྒྲིབ་མ་ལུས་པ་བྱང་བར་འགྱུར། དེ་ལྟར་ན་སྤེལ་བར་བྱ་བའི་དུས་ལ་བབ་པ་ནི། སྣོད་དང་ལྡན་པའི་སློབ་མ་
ཞིག་ལུང་སྟོན་པར་འགྱུར་གྱི། དེ་མ་བྱུང་གི་བར་དུ་སུ་ལ་ཡང་བསྟན་པར་མི་བྱའོ། །སྐྱེས་བུ་ཁྱོད་ཉིད་ཀྱང་མ་བཅོས་པའི་སྤྱོད་པ་ཤུགས་འབྱུང་འགག་མེད་དུ་སྐྱོངས་ཤིག །
ཚུལ་འཆོས་ཀྱི་སྤྱོད་པས་འཁྲུལ་སྣང་གི་འཁོར་མ་སྡུད་ཅིག །ཚེ་འདིའི་ཆེ་ཐབས་མ་བསྒྲུབས་པར་མ་ལུས་ཅན་རྣམས་ལ་ཕན་ཅི་ཐོགས་ལ་འབད་ཅིག །ཁྱོད་སྐྱེ་འགྲོ་གང་གིས་
མཐོང་བ་དང་། ཐོས་པ་དང་། དྲན་པ་དང༌། རེག་པ་དང་། ཁྱོད་ལ་དད་པ་དང་སྡང་བ་ཐམས་ཅད་བདེ་བ་ནས་བདེ་བར་འགྲོ་བར་འགྱུར་རོ། །ཁྱོད་ཉིད་བདེ་བར་
གཤེགས་པ་ཐམས་ཅད་ཀྱི་གདུང་འཚོ་བ་ཡིན་པའི་ཕྱིར། གང་གི་སྤྱི་བོའི་གཙུག་གམ་སྙིང་གི་དབུས་སུ་སྒོམ་པར་བྱེད་པ་དེ་དག་གི་རྒྱུད་ལ་དེ་མ་ཐག་ཏུ་ཕྱོགས་བཅུའི་སངས་རྒྱས་

ཐམས་ཅད་ཀྱི་བྱིན་རླབས་དངོས་སུ་འཇུག་པར་འགྱུར་རོ། །ཞེས་སོགས་ལུང་བསྟན་རྒྱ་ཆེར་མཛད་པའི་སྐབས་སུ། ཁོ་བོས་ཡན་ལག་བདུན་པའི་མཆོད་པ་འཕགས་པ་ཀུན་ཏུ་
བཟང་པོའི་རྣམ་འཕྲུལ་ལྟར་ཡིད་ཀྱིས་སྤྲུལ་ནས་མཆོད། མགུར་བཀའ་རྒྱ་མ་ན་ཡོད་པ་ལྟར་སྨོན་ལམ་རླབས་ཆེན་མང་པོ་བཏབ། དེའི་མཐུན་འགྱུར་ཡང་ནམ་མཁར་བཞུགས་
པའི་ཡི་དམ་རྣམས་ཀྱིས་མཛད། དེ་ནས་ལྷ་ཚོགས་དེ་རྣམས་ཐམས་ཅད་འོད་ཟེར་གྱི་ཚུལ་དུ་རྗེ་བཙུན་འཇམ་དབྱངས་དབྱངས་ཅན་ལྷ་མོ་ཡུམ་དང་བཅས་པ་ལ་ཐིམ། དེ་ཡང་
སྐད་ཅིག་གིས་བཅོམ་ལྡན་འདས་སྨན་རྒྱལ་སྤྲུལ་སྐུའི་ཆ་ལུགས་སུ་གྱུར། སྐུ་ལས་འོད་ཟེར་བྱེ་བ་ཁྲག་ཁྲིག་བརྒྱ་སྟོང་དུ་མ་ཕྱོགས་བཅུར་འཕྲོས་འཇིག་རྟེན་ཐམས་ཅད་སྣང་བར་
བྱས༑ ཚུར་འདུས་མཛོད་སྤུར་ཐིམ་མ་ཐག་ཏུ་བཅོམ་ལྡན་འདས་མི་བསྐྱོད་པ་ཡབ་ཡུམ་འཁྲིལ་སྦྱོར་དུ་གྱུར། དེ་ཡང་འོད་དུ་ཞུ་ཁོ་བོའི་སྙིང་གར་ཐིམ་པའི་སྣང་བ་བྱུང་མ་ཐག་ཏུ་

༄༅། །ལུས་ཟག་མེད་ཀྱི་བདེ་བས་གང་། སེམས་གསལ་སྟོང་སྤྲོས་བྲལ་ནམ་མཁའ་དྭངས་པའི་དཀྱིལ་ལྟ་བུ་ལས་མ་གཡོས་པ་བཞིན་དུ། ཏིང་ངེ་འཛིན་བྱེ་བྲག་བསམ་གྱིས་།
མི་ཁྱབ་པ་ལ་འཇུག་པ་དང་། བསམ་གྱིས་མི་ཁྱབ་པ་ལས་ལྡངས་པ་དང་། བསམ་གྱིས་མི་ཁྱབ་པ་ལ་གནས་པ་དང་། དེ་བཞིན་གཤེགས་པའི་ཞིང་ཁམས་དཔག་ཏུ་མེད་པར་
བགྲོད་ནས་ཆོས་ཞུ་བ་དང་། སེམས་ཅན་དཔག་ཏུ་མེད་པ་བླ་ན་མེད་པའི་བྱང་ཆུབ་ཆེན་པོ་ལ་བཀོད་པ་དང༌། སྐད་ཅིག་མའི་བསྐལ་པ་དང་། བསྐལ་པ་སྐད་ཅིག་མར་བྱིན་
གྱིས་བརླབས་པ་དང་། སྟོང་གསུམ་ཡུངས་འབྲུར་འཇུག་ནུས་པ་དང་། སེམས་ཅན་སྐྱེ་བ་དང༌། འཆི་འཕོ་བ་དང༌། རང་རང་གི་ཇི་ལྟར་བསམས་པ་ཐོག་ཏུ་ཤེས་པ་སོགས་
འབད་རྩོལ་མེད་པར་གྱུར་ཏོ། །དེ་ལྟར་ན་ཡང་ལུང་བསྟན་ལྟར་སྦས་ཚུལ་གྱི་བརྟུལ་ཞུགས་ལ་གནས་པའི་ཕྱིར། ས་འུར་རྡོ་འུར་གྱིས་གདུལ་བྱ་ཟང་ཟིང་མ་བསྡུས་པ་ཡིན་ནོ། །

ལར་རང་བསྡུ་བ་རྣམ་བཞིས་འཁོར་བསྡུས་ནས་ཆོས་ལ་གཟུད་པར་གསུངས་ཀྱང་། སྙིགས་མ་ལྔ་བདོ་བའི་དུས་ངན་འདི་ལྟ་བུའི་སྐབས་སུ། ལས་སྨོན་དད་པ་འཛོམ་པའི་སློབ་
མ་ཞིག་ཡིན་ན། བཅོས་པའི་ཚུལ་འཆོས་སྣ་ཚོགས་ཀྱིས་མ་བྲིད་ཀྱང་། བླ་མ་དེའི་མཚན་ཐོས་པའམ་གསུང་ཐོས་པ་ཙམ་ལ་འགྱུར་མེད་ཀྱི་དད་པ་ཚུད་པར་འགྱུར་ལ། དེ་ལ་
བློ་དང་འཚམས་པའི་ཆོས་བྱིན་པས་ཕན་ཡང་ཐོགས་ཏེ། བླ་མ་བཟང་པོར་མཐོང་བའི་ཤུགས་ཀྱིས་གདམས་ངག་ཟབ་མོར་མཐོང་། དེ་མཐོང་བས་ཉམས་ལེན་མ་བྱེད་བྱས་ཀྱང་
ཉམས་ལེན་བྱས་པས་ཕན་ཐོགས་མི་ཡོང་ཀ་མེད་ཡིན། ཡང་བླ་མ་ལ་དད་པ་སྐྱེ་མི་དེ་དག་གསོལ་བ་ངང་གིས་འདེབས་པ་ཞིག་ཡོང་། དེ་ལ་བྱིན་རླབས་འཇུག་པ་རྟེན་འབྲེལ་
ཆོས་ཉིད་ཡིན། ལས་སྨོན་དད་པར་མ་འཛོམ་ན་གསར་འགྲོགས་སམ་ཨུ་ཚུགས་ཀྱིས་དཔོན་སློབ་དེས་མི་ཕན་མགོ་གཡོགས་རེ་ལས་མི་ཡོང་སྟེ། སློབ་དཔོན་གྱིས་སློབ་མའི་

༄༅། །སྐྱོན་ཁོ་ན་གར་འདུག་མྱུལ། སློབ་མས་བླ་མ་དེ་བཟང་པོར་མ་མཐོང་བས་དད་པ་གཏིང་ནས་མི་སྐྱེ། དེ་མ་སྐྱེས་པས་གསོལ་བ་མི་འདེབས། མ་བཏབ་པས་བྱིན་
རླབས་མི་འཇུག །དེ་ལ་ཡོན་ཏན་གཤའ་མ་མི་སྐྱེ་བ་ཡང་རྟེན་འབྲེལ་གྱི་ཆོས་ཉིད་ཡིན། དེས་མི་ཕན་གྱི་སྟེང་དུ་གནོད་པ་ཡོང་། དཔེར་ན་ཉེ་གནས་དགེ་སློང་ལེགས་པའི་
ཀརྨས༑ སྟོན་པ་སངས་རྒྱས་ལོ་ཉེར་ལྔའི་བར་དུ་ལུས་དང་གྲིབ་མ་བཞིན་བསྟེན་ཀྱང་། མཛད་སྤྱོད་ཐ་མལ་གཞན་སྣང་བྲིད་པའི་ཚུལ་འཆོས་སམ། སྒྱུ་མ་མཁན་ཙམ་ལས་ང
དད་གུས་སྐད་ཅིག་ཀྱང་མ་སྐྱེས་པས་གསོན་པོ་ས་གས་ནས་དམྱལ་བར་ལྟུང་བ་ལྟ་བུའོ། །དུས་ངན་དེང་སང་ནི་སྟོན་པས་ལུང་བསྟན་པ་ཇི་སྐད་དུ་མ་འོངས་པའི་དུས་ན་སྙད་དམ་
ཆོས་ལ་བཏགས་ནས་བསྟན་པའི་ཁུར་ཡོད་པ་སྐད་དུ་སྨྲ་ཞིང་། གཏིང་དུ་འཇིག་རྟེན་འདིའི་ཕུན་ཚོགས་ཁོ་ན་ལས་བསམ་རྒྱུ་ཅུང་ཟད་མེད་པའི་སྐྱེ་བོ་རྒྱལ་བའི་གསུང་ལ་རྒྱབ་

ཀྱིས་ཕྱོགས་པ། རབ་ཏུ་བྱུང་བའི་ཆ་ལུགས་བཟུང་ནས་མི་དགེ་བ་ཕྲ་མོ་ལ་འཛེམ་པ་ལྟར་བྱེད་ཅིང་། མནར་མེད་ཀྱི་ལས་བསོགས་པའི་ལས་ཁམ་པོ་ཆེ་ལ་ཏིལ་ཙམ་ཡང་མི་
འཛེམ༈ ཆགས་སྡང་སོས་འབིགས་སུ་མཛད་པའི་དགོན་པ་འདེབས་པ། ལྷ་ཁང་བརྩེགས་པ། གྲོང་དང་ཉ་མ་སྡུད་པ་དག་ལ་དགེ་སྦྱོར་གྱི་མཐིལ་བྱེད་པ་དག་གིས་འཇིག་རྟེན་
གང་དེ་མགོ་རེག་བྱེད་པ་གཞན་ཡང་། རུང་ཤར་བྱི་བའི་ངང་ཚུལ་ཅན་ཤིན་ཏུ་མང་བ་དག་འབྱུང་བར་འགྱུར་རོ། །དེའི་ཚེ་ན་ང་ཡི་བསྟན་པ་ཕལ་ཆེར་ནུབ་པ་ཉིད་དོ་ཞེས་
གསུངས་པའི་དུས་སུ་སླེབ་གནང་ངོ༌། །དེ་ལྟར་ཡིན་ན་ཚུལ་འཆོས་ཀྱིས་དགོན་པ་གཞན་བྲིད་ཅིང་མགོ་བསྐོར་བས་འདུས་པའི་སློབ་མ་དེ། ཡུན་རིང་འགྲོགས་པའི་ཚེ་ན་སོ་སོ་
སྐྱེ་བོ་སྐྱོན་གྱི་གང་པོ་ཡིན་པས་སྐྱོན་ཅུང་ཟད་མི་ཡོང་བའི་སྐབས་མེད་ཅིང་། དེ་མཐོང་མ་ཐག་ཏུ་ཁོ་སྙིང་ནས་དད་པ་ལོག་པས་དཔོན་སློབ་གཉིས་ཀ་འདི་ཕྱིར་ཕུང་ལ་སྦྱོར་ཏེ། །

༄༅། །མི་དགེ་བའི་ས་བོན་འབའ་ཞིག་ཏུ་འགྱུར་བས་ཚེ་འདིའི་རང་འདོད་ཕུགས་སུ་བཅུག་ནས་སློབ་མ་དང་ཡོན་བདག་འགུགས་ཐབས་སྣ་ཚོགས་པ་བདུད་ཀྱི་ལས་སུ་རིགས་
པར་བྱའོ་གསུངས། འོ་ན་བསྟན་བཅོས་ཆེན་པོ་འདི་མ་འོངས་པ་ན་མཁས་སུ་རེ་བ་དང་སྙིང་ལ་སྲོག་བདག་འབྱུང་པོ་ཞུགས་པ་ལས་རྒྱུ་འབྲས་ལ་མི་འཛེམ་ཞིང་། ཆོས་བརྒྱད་ཀྱི་
འགོང་པོ་ཕུགས་སུ་བཅུག་ནས་ཚུལ་འཆོས་ཀྱི་འབག་རིས་ཕྱིར་སྟོན་པ་རྣམས་ཀྱི་རྟོག་པ་འོག་འགྱུ་ལ་གང་ཤར་གྱི་རང་བཟོ་མང་པོ་བསྲེས་ཏེ། ཚིག་ཏུ་འགྲིགས་འགྲིགས་འདྲ་
ལ༑ བྱིན་རླབས་ཀྱི་བརྒྱུད་པ་རྩ་བ་ནས་ཆད་པའི་འདྲ་མིན་མང་པོ་འབྱུང་། དེའི་དུས་སུ་འཇིག་རྟེན་ཞེ་ཕུགས་སུ་བཅུག །ཁ་ཆོས་རྫུའི་སྒོ་ནས་བསྡུས་པའི་གྲྭ་པ་དཀོར་ཟན་
དམྱལ་བའི་གཞི་བྱེད་རྒྱུ་རྣམས་ཀྱང་མི་ནག་གི་དད་ཟས་འཇུ་དཀའ་ཟོས་པས། དགེ་སྦྱོར་འཕྲལ་ལ་འགྲིབ་སློབ་གཉེར་འཚེང་མེད་སད་སུད་བྱས་པ་ཚོ་ཉོན་མོངས་པའི་གྲོགས་སུ་

སོང་ནས་དུག་ལྔ་མི་ནག་ལས་རགས། སློབ་དཔོན་ངན་པ་དུག་སྦྲུལ་ལམ་བྱི་ལ་ལྟ་བུ་དེའི་མིག་ལྟོས་འགོས་པས་རང་རྒྱུད་ས་རེངས་རྡོ་རེངས་སོང་སྟེ། ཆོས་བྱས་པའི་སྐྱེད་ཀྱི་
དོད་དུ། ཡར་བླ་མ་དཀོན་མཆོག་ལ་མོས་གུས། བར་མཆེད་གྲོགས་ལ་དག་སྣང་། མར་སེམས་ཅན་ལ་སྙིང་རྗེ། ནང་དུ་སྐྱོ་ཤས་དང་ཞན་ལོག་རྣམས་ཇེ་ཆུང་ཇེ་ཕྲ་ལ་སོང་། །
ཚངས་སྤྱོད་ཀྱི་ཁྲིམས་བསྲུང་བར་ཉན་ན་ཡང་ཁྱི་ལ་ཡང་སྤྱོད་པས་མདོག་རང་ཡང་ཞན་པས་ཧམ་པ། ཡང་རྙེད་ཚད་ཟོས་པས་སྐྲངས་པ་ཙམ་དུ་བརྒྱགས་པ། མིག་ས་ལ་མི་
ཕེབས་ཤིང་འགྲོ་བའི་རྐང་ཤེད་ཚུན་གཞན་ལས་ཆེ་བ། ལས་སུ་དཀོར་ཟ། ཆགས་སྡང་སྒོམ། ཆོས་དང་གང་ཟག་གཞན་ལ་སྒྲོ་སྐུར་འདེབས། རང་ཐམས་ཅད་མཁྱེན་པར་
མཐོང་ནས་གཞན་ཐམས་ཅད་བོང་བུ་འབའ་ཞིག་ཏུ་མཐོང་བ་རྣམས་ཀྱིས། ངེད་ཀྱི་སློབ་དཔོན་གྱི་གྲུབ་མཐའ་དང་ཕྱག་ལེན་འདི་དག་ཁྱོད་ཀྱིས་མ་གོ་ཞེས། དང་པོར་ཚིག་རྩོད་

༄༅། །མཇུག་ཏུ་ཁྱི་རྒན་རུས་ལ་མ་འཆམ་པ་ལྟར་འཛིངས་ནས་གསོད་རེས་བྱེད་དེ་བསྟན་པའི་ཞབས་འདྲེན་བྱེད་པ་འབྱུང༌། སྔགས་པར་འདོད་པ་ཕལ་ཆེར་ཡང་དང་པོར་རྡོ་
རྗེ་སློབ་དཔོན་མཚན་ཉིད་དང་ལྡན་པ་མི་འཚོལ་བར། སུ་བྱུང་གང་རྙེད་མིང་བཏགས་གཅིག་ལ་གཏུགས། བར་དུ་དབང་དང་གདམས་པ་ཡོངས་སུ་རྫོགས་པར་མི་ཞུ་བར། །
ཕྱག་ལེན་ཟ་ཆོག་ཕྲན་ཚེགས་ལ་ཉན། མཐར་བསྙེན་སྒྲུབ་ལས་མཐར་བསྐྱལ་ནས་བསྐྱེད་རྫོགས་ལ་དབང་འབྱོར་པ་མི་བྱེད་པར་མི་ཚེ་གྲོང་ཆོག་ལས་རྒས། ཅུང་ཟད་རེ་ཁོམ་ན་ཁ
བསམ་ངན་གྱིས་ངན་སྔགས་སྒྲུབ། ཕྱི་ནང་གསང་བའི་དམ་ཚིག་བསྲུང་སྙམ་གྱི་ཕན་ཡོན་དང་ཉེས་དམིགས་མ་མཐོང་བས་འཇོལ་ཉོག་ཏུ་སྤྱོད། སྔགས་ལ་རང་གར་ཞུགས་པའི་
ཉེས་པ་ལ་མི་བརྩི་བར་མ་ཐོབ་ཀྱང་ཞུ་མི་བྱུང་ན་དཔེ་ཆ་མཐོང་ཚད་བཀའ་ལུང་ཡོད་དེ་ཞེས་རྒྱུད་འཆད། རིགས་འཆོལ་བྱིན་རླབས་ཡལ་བའི་ལྟར་སྣང་གི་ཆོས་ཀྱི་ཕབས་སྤེལ། །

གསར་རྙིང་བཀའ་གཏེར་གྱི་ཆོས་བྱིན་རླབས་ཅན་དཀྲུགས། གཟུ་ལུམས་རས་ཆོད་ཀྱིས་བརྩམས་པ་དང་། གཏེར་བརྫུ་མང་བོ་བྱེད། ལ་ལས་རང་གིས་བཀའ་ལུང་སྔར་ཐོབ་
མྱངས་ཀྱང་། བསྙེན་སོགས་དག་པར་བྱེད་པ་ལྟ་སྨོས་ཀྱང་ཅི་འཚལ་ཏེ། དབང་ཆོག་ཀྱང་ཞུ་མཁན་རྙེད་ན་དེས་ཆོག་པ་ཞིག་བྱས། དེར་བཤད་རྒྱུ་རྫུན། འཚོང་རྒྱུ་དབང་དང་
བླ༑ བྱེད་རྒྱུ་ཟོག །ཟང་ཟིང་གི་ཆེད་དུ་གསང་སྔགས་གཉན་པོ་རྣམས་སྒྲོག །ཆོས་གང་ཟབ་དང་གང་གཉན་ཐམས་ཅད་ལ་ཡང་ཟོལ་བྱས། ཐང་མར་བརྡལ་བའི་སྟོབས་ཀྱིས་
གནམ་ལ་རྡོ་རྗེའི་ཕྲེང་ཆད། ས་ལ་དཀྱིལ་འཁོར་གྱི་བྲིས་ཡལ། བར་དུ་རཀྟའི་མཚོ་སྐམ། དབང་གི་ཆུ་བོ་ཆད། བྱིན་རླབས་ཀྱི་བརྒྱུད་པ་ནུབ། དམ་ཚིག་ལ་ཁོང་སེལ་
བཅུག །རྡོ་རྗེའི་ནང་དམེ་དར་བས་མ་དང་དམ་ཅན་མ་དགྱེས་ཏེ། དབུགས་ཆད་མ་ཁད་དུ་རྡོ་རྗེ་དམྱལ་བར་ནག་ཏིམ་གྱིས་འགྲོ་བའི་གྲབས་མ་ཐོགས་པ་བྱས། ཁོ་རང་དུ་མ་

༄༅། །ཟད་ཁ་ལག་དང་ཟས་དང་ཆོས་ཀྱིས་འབྲེལ་ཚད་གྲིབ་མ་ཕོག་པ་ལུང་པ་གཅིག་གི་ཆུ་མཉམ་དུ་འཐུངས་ཕྱིན་ཕུང་ལ་སྦྱོར་བ་བྱུང་། སྒོམ་ཆེན་པར་འདོད་པ་ཕལ་ཡང་། །
རང་ཉིད་སྣོད་དང་ལྡན་པར་བྱས་ནས། བླ་མ་མཚན་ལྡན་ཞིག་ལ། གདམས་པ་བཅུད་དང་ལྡན་པ་གཅིག་ཉམས་ཁྲིད་རྫོགས་པར་ཞུས། གེགས་སེལ་དང་བོགས་འདོན་གཞན་
ལ་རེ་མི་དགོས་པ་ཞིག་བྱས། ཚེ་འདི་བློས་བཏང་། གྱོང་ལྟོ་རྒྱབ་ལ་བསྐུར། དམན་པའི་ས་འཛིན། ཧྲུལ་པོའི་གོས་གྱོན། རི་དྭགས་རྨས་མ་ལྟར་རིའི་བུ་དང་། ན་བུན་གྱི་
གོས་བྱས་ནས་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལས་མ་གཡོས་བཞིན་དུ་བླ་མ་ལ་གསོལ་བ་རྒྱུན་མི་ཆད་དུ་བཏབ་ནས་འཁོར་བ་དང་གཉིས་འཁྲུལ་ཐག་ད་ལན་ནས་ཐག་ཆོད་
པ་ཞིག་མི་བྱེད་པར། དང་པོར་ན་སོ་གཞོན་རིང་ཧོར་འདྲའམ་ཕྱུགས་རྫིའམ། ཨར་པོ་སོགས་གཡོག་ལ་མི་ཚེ་རྒས་སུ་བཅུག །དེ་ནས་འདྲི་ཀློག་ཙམ་ཡང་མི་ཤེས་པར། གཏི་

བོང་བུ་ལས་ཐུག་པ། གོ་བ་ལུག་ལས་ཆུང་བ། ཨུ་ཚུགས་གླང་ལས་ཆེ་བ་ཞིག་བྱས། སྒོམ་བྱུང་གི་ཤེས་རབ་རྡོལ་ནས། ཆོས་སྤྱི་དང་རང་གི་མཚན་ཉིད་རིམ་མམ། རང་གི་
དགེ་སྦྱོར་ལ་ཡོན་ཏན་ཡོད་མེད་དང་། ཡར་སྐྱེད་བྱུང་མ་བྱུང་གོལ་སར་ལྷུང་མ་ལྷུང་ཤེས་པ་ཕ་རི་ལ་ཞོག །གསོལ་འདེབས་ཤོག་བུ་ཁ་རེ་ཤེས་པ་དེ་ཡང་བརྗེད་དུ་བཅུག །ས་
འོག་གི་འཕྱི་བ་བཞིན་དུས་གསུམ་གྱི་རྣམ་པར་རྟོག་པ་བཀག །གསལ་ཆ་མེད་པའི་ཞི་གནས་བརྟན་པོ། །མགོ་ལ་དབྱུག་པ་ཕོག་པའམ། བརྒྱལ་བའམ་གཉིད་མཐུག་པོ་ལ་
སོང་བ་ལྟ་བུའི་ནག་ཐམ་ལ་བསྒོམ་དུ་བཟུང་ནས་ཞེན་པས། མཐོ་ཤོས་རྣམས་སྐྱེ་མཆེད་མུ་བཞིའི་ཕལ་ཆེར་བསྐལ་པར་གཉིད་མི་སད་པའི་ཀླུ་སོགས་དུད་འགྲོར་སྐྱེ་བ་བྱུང་། །
ལ་ལ་རི་ཁྲོད་དུ་བསྡད་ཅུང་ཟད་རིག་པ་དྭངས་པའི་རྩལ་རྣམ་རྟོག་འོག་འགྱུ་སྣ་ཚོགས་སུ་འཕྲོས་པས་ངོས་མ་ཟིན། དགེ་སྦྱོར་ཉམས་ལེན་གྱི་རྩིས་མ་སླེབས་པ། ཡང་ཡང་མཐུ་

༄༅། །བརྟས་པའི་སྟབས་སུ་གྱུར་ཏེ། དང་པོར་རི་ལ་མི་སྐྱེ་སྐྱེལ་རྣམས་ཀྱང་། དམ་བཅའ་རྣམ་རྟོག་ཡིན། རྣམ་རྟོག་ལ་ངོས་གཟུང་མེད་ཟེར་ཞིང་། དང་པོའི་རྣམ་རྟོག་དེ་
བདེན་པ་མེད་པ། ཕྱིས་ཀྱི་རྣམ་རྟོག་བདེན་གྲུབ་ཡིན་པ་སྐད། རི་ལ་སྒྲུབ་པ་བྱེད་འཕྲོ་བཤོལ་ཏེ། ཁ་ཅིག་རྒྱལ་ཁམས་བསྐོར། ཁ་ཅིག་ཐོས་བསམ་ལ་རྒས་ནས་འཇུག །ཁ་
ཅིག་ནི་འདུས་བྱས་ཀྱི་དགེ་བ་ཕྲན་ཚེགས་ཁག་ཆེ་བར་མཐོང་ནས་ཚུལ་འཇུག་ལམ་འཕྲང་འཆོས་པ། བསྐོར་བ་གསོག་པ། སྒྲུབ་བརྒྱགས་བསྐུལ་བ་སོགས་ལ་རྒྱུགས་ལ། ཁ་
ཅིག་སྒོམ་ལ་ཡིད་མ་ཆེས་པས། ལག་ལེན་ཟ་ཆོག་བསླབ། བསྙེན་སྒྲུབ་དང་དབང་བསྐུར་ལེན། ཁ་ཅིག་གཏུམ་མོ་ཅུང་ཟད་བསྒོམས་པས་དྲོད་ཙག་ཙམ་སྐྱེས་པའི་ནུབ་རེའི་རྨི་
ལམ་ཟིན་པ་ལ་མངོན་པར་ཞེན་པའི་ཉམས་སྣང་ཕྲ་མོ་གྲུབ་བརྟགས་སུ་ངོས་བཟུང་ནས་གཞན་ལ་འཆད་ཅིང་སྟོན་པར་རིགས། ཁ་ཅིག་ནི་ཏིང་ངེ་འཛིན་འཕེལ་བདེ་བའི་དུས་

སུ༑ བདུད་རྒྱལ་དགའ་རབ་དབང་ཕྱུག་གིས་བར་དུ་གཅོད་ནས་ཕྱི་རོལ་འབུལ་བ་ལོངས་སྤྱོད་ཟང་ཟིང་སྤྲིན་ལྟར་གཏིབས། ཟས་ནོར་སྲོག་དང་བསྡོས་པའི་ཡེངས་མེད་གྲུབ་
ཐོབ་བམ་སྤྲུལ་སྐུའི་སྙན་གྲགས་ས་འུར་རྡོ་འུར་འབྱུང་བ། སྲུང་སྐུད། གཏོར་དབང༌། བགེགས་བསྐྲད་ལ་སོགས་པ་བྱིན་རླབས་གཞན་ལས་ཆེ་བ། འགྲས་ན་མཐུ་བྱེད་མ་
དགོས་པར་མྱུར་དུ་བདག་གིས་འགྲུབ་པ་འདྲ་འབྱུང་། འདིའི་དུས་སུ་ལམ་རྟགས་ཡོན་ཏན་དང་བདུད་ཀྱི་བར་ཆད་གཉིས་ངོ་མི་ཤེས་པར་རླུང་གི་འུར་རྩེར་མང་ངོ་། །བར་ཆད་
འདི་རྣམས་ཐམས་ཅད་ཀྱི་དུས་སུ། དང་པོར་གཅིག་པུར་སྒྲུབ་པ་བྱེད་དུས་ལ། ཉམས་ལེན་བཟང་ངན་འབྲིང་གསུམ་གཡེལ་དུ་སོང་ཡོད་དེ། རང་གི་སྣང་བ་ལ། གཡེང་བ་
རྣམས་དང་དགེ་སྦྱོར་འདྲེས་ཡིན་འདུག་ན། ད་གཅིག་པུར་བསྡད་པ་དང་མང་ཁྱུར་ཕྱིན་པ་ཁྱད་པར་མི་གདའ། ས་གཅིག་ཏུ་གབ་ཀྱང་དགོས་པ་མེད་སྙམ་པ་འབྱུང་ངོ༌། །དེ་ནི་

༄༅། །རྟོག་པ་རྐུན་བུ་ངོས་མ་ཟིན་པ་ཕུབ་མའི་འོག་གི་ཆུར་རྒྱུག་ཅེས་བྱ་བ། བར་གཅོད་ཐམས་ཅད་ཀྱི་རྩ་བ་སྟེ། གཡེངས་བས་མི་གནོད་པར་འདུག་སྙམ་རྡོ་བའི་རྣམ་རྟོག་
དེ་ག་རྐུན་མ་ངོས་མ་ཟིན་ལ་ཤོར་བ་ཡིན་ཏེ། ལམ་དུ་ཁྱེར་མི་ཤེས་པ་འབྱུང་། སྐབས་སྐབས་སུ་རྣམ་རྟོག་གི་ངོ་བོ་ཡེ་གདོད་མ་ནས་ཆོས་སྐུ་ཡིན། ཡེ་ཤེས་ཡིན་སྙམ་ནས་བློ་ལ་
བློ་ངེས་ཤེས་སྤྱོད་རྒྱས་འདེབས་རེ་བྱིན་འཇོག་པ་འབྱུང་། སྒྲུབ་པ་མཐར་སྐྱེལ་སྐྱེལ་འཕྲོ་བཞག །རྣམ་རྟོག་འགོ་མ་ནོན་གྱི་རྗེས་སུ་འབྲངས་པ་སྟེ། སྒོམ་ཆེན་པའི་བར་ཆད་
ཀྱང་ཡིན། ཁེབས་སུ་ཆེ་ན་བོད་ཡུལ་གྱི་རྗེ་མི་ལ་ཡབ་སྲས་དང༌། རྒྱ་གར་གྱི་གྲུབ་ཆེན་ཕལ་གྱིས་འཛམ་བུ་གླིང་གི་ནོར་ཐམས་ཅད་བསྡུས། མཆོད་རྟེན་དང་དགོན་པས་ས་
སྟེངས་སུ་ལམ་མི་ཐར་བར་འདེབས། ཟམ་པས་ཆུ་མི་མངོན་པ་འཛུགས། ཆང་ཚུལ་གྱིས་སྤྲང་པོ་གཞན་ནས་སྒོ་ཡོན་རྫོང་མི་དགོས་བར་རང་འཛུགས་པ་སོགས་བྱེད། ཐང་ལ་

ཀུན་གྱི་གཙོ་བོར་ཆགས་སྡང་མེད་པའི་གནས་སུ་བྱེད་པ་རང་ལ་བསྔགས་པར་འདུག་ཀྱང་བྱེད་མི་ཉན་པར་སྒོམ་ཆེན་པར་མིང་བཏགས། ཤེས་པ་རྒབ་རྫི་ས་ཁྱེར། སྙིང་ལ་འདྲེ་
ཞུགས་པ་མ་ཚོར་བར། བསྡད་ན་འགྲོ་སྙིང་འདོད། ཕྱིན་ན་བསྡད་སྙིང་འདོད། ཁ་ནས་ངེད་རྣལ་འབྱོར་པའི་སྤྱོད་པ་ངེས་མེད་ཡིན། གང་ཤར་ལམ་འཁྱེར་ཡིན། ཞེས་ཟེར་
ལག་ལེན་ལ་རང་འདོད་པའི་ཐོག་ཏུ་མ་བབས་ན་ཉམས་ལེན་དང་འབྲལ་ནས་རི་དྭགས་རྒྱར་ཚུད་པ་ལྟ་བུའི་སྡུག་བསྔལ་འཆར། བླ་མ་དང་མཆེད་གྲོགས་ཀྱིས་གྲོས་ཕན་པར་
སྨྲས་ན། ལན་གཉིས་གསུམ་ལ་མི་ཉན། བཞི་ལྔ་ཕན་བཏུད་ན་དགྲ་རུ་མཐོང་ནས། དེ་ཉིད་མཐོང་བ་ཙམ་ལ་ཞེ་སུན་པའི་སྣང་བ་སྐྱེ་བ་སོགས་འབྱུང་ངོ་། །སྐྱེ་བོ་ཕལ་པ་
རྣམས་ཀྱང་བསྐལ་པའི་ཆ་ཉམས་འབྱུང་བའི་བཅུད་ཤོར། མི་རྣམས་ཀྱི་ཟ་ཐང་ཀྱང་བྲི་བའི་དུས་སུ། དབུལ་ཞིང་ཕོངས་པའི་དབང་གིས་གཙོ་བོ་གྲོས་མེད་ལྐོག་ནོར་ལ་དགའ་

༄༅། །བས་ཡུལ་གྱི་སྲིད་འཆོར། དེས་འདུན་མ་ཞིག་ནས་ནང་འཁྲུགས་འོང༌། སྟག་ཤར་དཔལ་མེད་ཚེ་ལོ་ཟ་འཐུང་ལ་དགའ་བས་གཡུལ་ངོར་དགྲ་མི་ཐུབ་དེ་དགྲ་འདུལ་
གཡོ་དུག་མནའ་འབྲེལ་མེད་ལ་རེ། མོ་བཙུན་མཛངས་མེད་དེ་གཉིད་དང་ལྐོག་ཟས་ལ་དགའ་བས། མ་ཚོར་བུ་ལོན་བསོགས་དེ་རྫུན་དང་ཕྱི་དུས་ལ་རེ། བུ་མོ་ཁྲེལ་མེད་
འཕྱོར་དང་བྱི་ཤོར་ལ་དགའ་བས་ནལ་ཕྲུག་ངོ་ཟོ་བྱེད། དེས་ཕ་མིང་འཁྲུགས་པ་ལ་བསྐྱེལ། འགོ་བའི་ལྷ་ལྔ་ཡར། གནོད་པའི་འདྲེ་ལྔ་འགུགས། བཙུན་པ་ངོ་ཚ་མེད་ནག་མོ་
ཆང་དང་གཉིད་ལ་དགའ་བས་སྡོམ་ཤོར་དམ་ཉམས་བྱེད། དེར་སངས་རྒྱས་བསྟན་པའི་རྐང་འདྲེན་སུ་འཕྲད་ཉམས་གྲིབ་ཀྱིས་ཕུང་། དེ་འདྲ་བའི་དུས་ངན་ལ་སླེབས་པའི་དུས་
སུ་འཁོན་རྒྱུ་དགྲ་དང་འཚམ། མཛའ་རྒྱུ་གཉེན་དང་འཛིངས། ཁྲེལ་དང་ངོ་ཚ་ཞིག །ཡ་རབས་ཀྱི་མིག་འགྲན་དོར། མ་རབས་ཀྱི་སྤྱོད་ངན་འགོས། བྱེད་རྒྱུ་ནི་གསོད་རེས།

བསམ་རྒྱུ་ནི་ཞེ་སྡང་། སྨྲ་རྒྱུ་ནི་ཚིག་རྩུབ། གོན་རྒྱུ་ཁྲབ་ཕུབ། ཐོགས་རྒྱུ་མཚོན་ཆ། གསོག་རྒྱུ་ནི་སྡིག་པ། མྱོང་རྒྱུ་ནི་སྡུག་བསྔལ། ནུབ་ནི་ལྟོ་ལ་དུར་བརྒྱགས་བྱས། །
ནང་ལྟོ་ལ་ནི་ཤ་ཟས་བྱས། ལབ་གང་སྨྲ་ཁ་ཆེམས་བྱས་ཏེ། ཉིན་མི་དལ། མཚན་མི་གཉིད་པར་བསགས་པའི་ནོར། ཉེ་བའི་གཉེན། འགྲོགས་པའི་གྲོགས། གསོས་པའི་
བྲན༑ རང་གི་ལུས་ཚུན་འཁྲུགས་པའི་ཕྱོགས་སུ་བཏང་ནས། དམེ་འཐབ། དུག་འཛིངས། མནའ་ཟ། དུག་འཐུང་། དམ་མེད་ལས་ཁྲེལ་མེད་ལ་ཕུང་ཀྱང་། ཚེ་འདིའི་
དགྲ་ལ་ཟད་དུས་མེད་པས་གཅིག་ནས་གཉིས་སུ་ལྡང་བ་རྟེན་འབྲེལ་གྱི་ཆོས་ཉིད་ཡིན་ལ། དེའི་ངང་ལ་མི་ཚེ་ཟད་ནས་མེད་དེ། འཆི་བ་སླེབས་དུས་དམྱལ་བའི་གྲོང་ཁྱེར་ཆེན་
པོ་གྲུབ་ནས། འཕྲལ་ཕུགས་གཉིས་ཀ་སྡུག་བསྔལ་སྲོག་རླུང་ཅན་གཡང་ལ་ལྕེབས་པའམ། ཕྱེ་མ་སླེབ་མར་མེ་ལ་མཆོངས་པ་ལྟ་བུར་འབྱུང་རྐྱེན་དེ་རྣམས་ལ་བརྟེན་ནས། མ་

༄༅། །མོ་མཁའ་འགྲོ་དམ་ཅན་སྲུང་མ་ཐམས་ཅད་ཐུགས་ཁྲོས། ནམ་མཁའི་ལྷ་བྲན་ནས་ས་འོག་ལྟོ་འཕྱེ་ཡན་ཆད་ཀྱི་སྣང་སྲིད་སྡེ་བརྒྱད་རང་དབང་མེད་པར་འཁྲུགས། དེ་
རྣམས་ཀྱི་ཁ་རླངས་དང་མ་མོ་རྣམས་ཀྱིས་ནད་རྐྱལ་ཁ་ཕྱེ་ནས་ནད་ཀྱི་ཆར་ཕབ། མཚོན་གྱི་དྲུ་བུ་བརྐྱང་། ཐུན་གྱི་སེར་བ་འབྲུབ་སྟེ། འཇིག་རྟེན་གྱི་ཁམས་སུ་ནད་ཀྱི་དུ་རུ་ཀ་
ཞེས་བྱ་བ་ནད་རིགས་བསམ་གྱིས་མི་ཁྱབ་བརྗོད་ཀྱིས་མི་ལང་སྨན་པས་མིང་འདོགས་མི་ཤེས་པ་ལྟ་བུ་དཔག་ཏུ་མེད་པ་འོངས་ནས་མི་རྣམས་གློ་བུར་དུ་མི་བཟོད་པར་བྱེད་ཅིང་།
གཞན་ཡང་མུ་གེ་དང༌། ཕྱུགས་ནད་དང་། དུས་མ་ཡིན་པའི་ཆར་དང༌། ཐན་པ་དང༌། རླུང་ནད་ཐོག་གཤའ་འུད་སོགས་ཆར་རླུང་འཚུབས་པ་ལྟ་བུས་སྐྱེ་བོ་རྣམས་ལ་བདེ་
བའི་གོ་སྐབས་མེད་པ་འབྱུང༌། དེའི་དུས་སུ་སྨན་པ་བྱིན་རླབས་ཉམས་པའི་སྟོབས་ཀྱིས་གསོ་དཔྱད་ཀྱང་དར་ལ་མ་སྨིན་པ་འབྱུང་སྟེ། གཞུང་ཆེ་བ་རྣམས་ནི་སློབ་དཔོན་གྱིས་

འཆད་མི་ནུས་ཏེ། སློབ་མའི་དོན་དུ་རང་གི་བྱ་བ་སྟབས་གཅོག་མི་ཕོད་དོ། །སློབ་མས་ཀྱང་ཉན་མི་ནུས་ཏེ། ཉིན་གཅིག་གི་ལས་སྟབས་སམ། ནུབ་གཅིག་གི་གཉིད་སྟབས་
མ་བཅག །དཀའ་བ་མ་སྤྱད། ཕྱག་རྟེན་མ་ཤོར་བར་གཞུང་ལུགས་ཐམས་ཅད་ཤེས་པར་འདོད། ཟ་བ་ལས་མིད་བ་རིངས། མགོ་མ་འཚོས་བ་ནས་མིག་ཚིལ་འདོད། ཁུ་
བ་མ་འཐུངས་པ་ནས་ཚིག་མ་སྙབས། སློབ་ལོང་མེད་པ་ནས་བྲིན་པ་ཞིག་འདོད། གཞུང་ཆེན་གླེགས་བམ་མཐོང་བས་འཇིགས་སྐྲག་སྐྱེ་ཞིང་། དཔེ་ཆུང་ལུང་མེད་ཤོག་དྲིལ་
གར་འདུག་འཚོལ། དེར་གཞུང་ཆེ་བ་འཆད་ཉན་ནུབ་པའི་དབང་གིས། ཐུར་མ་དང་གཏར་སྲེག་སོགས་ཀྱི་གལ་ཆེ་བའི་ཕྱག་ལེན་དང་། རིན་པོ་ཆེ་སོགས་ཀྱི་སྨར་ཁྲིད་ནི་རྒྱུན་
ཆད༑ སྨན་གྱི་ངོ་སྤྲོད་ལག་ལེན། རྒན་རབས་རྨོངས་པའི་ངག་རྒྱུན་མ་དག་པ་རྣམས་ནི་རི་བོང་གི་ཅལ་ལྟར་ཀུན་དུ་དར། མིག་འབྲས་རྡེལ་གསུམ་ལ་སོགས་པའི་མན་ངག་

༄༅། །ཕྲན་ཚེགས་རྣམས་ལ་ཡང་མི་མཁས་པའི་མཁས་ཁྱད་བྱས་ནས་མི་རེའི་རང་བཟོ་རེ་བསྲེས་ཏེ། ཚོང་འདུས་ཀྱི་འོ་མ་བཞིན་དུ་བསླད། བཀའ་ལུང་བྱིན་རླབས་མྱོང་
ཁྲིད་ཟབ་མོ་ནི་མིང་ཡང་མི་གྲག །གཞན་གྱི་ལད་མོ་འམ། ནད་པ་རྒན་གོམས་རྒྱབ་ཕྱོགས་ལྟོས་ཙམ། ཡིག་ནག་རེ་རེ་བལྟས་ཤིང་སྨན་པའི་རྟགས་ཙམ་བཟུང་ནས། འབེམ་
རྒྱུས་མེད་ལ་འོལ་ཚོད་མདའ་འཕེན་ནམ། དགྲ་གཉེན་འདྲེས་མའི་གསེབ་ཏུ་རྡོ་ཆར་ཕབ་ནས་དགྲ་ལ་མི་ཕོགས་གཉེན་ལ་ཕོག་པ་མཁར་རྗེ་ལ་རེ་བ་དང་། ཡང་གཉེན་བསད་པ་
སངས་ནས་སྟབས་ལེགས་དུས་དགྲ་རེ་ཙམ་གསོད་པ་སྟེ་ཆད་པ་ལྟར་ལག་ཉེས་སུ་མི་གསོད་པ་རྣམས་གདོན་དང་སྔོན་ལས་ལ་ཁག་བཀལ། སྲིན་བུས་ཟོས་རྗེས་ཀྱི་ཡི་གེ་གར་
སྟབས་ལེགས་གསོས་ནས། ཁྲེལ་ངོ་ཚར་འཁྱེར་ནས། ངེད་གཞུང་རྒྱ་མི་ཤེས་བཤད་རྒྱུད་མེད་ཀྱང་ནད་ཐོག་ཏུ་ཕན་ཐོགས་འདི་འདྲ་བྱེད་པ་ཡིན་ཞེས་མགྲིན་པ་བརྒྱངས་ནས་སྨྲ་

བ་འབྱུང་སྟེ་ཤེས་པ་ཡང་མིན། མི་ཤེས་པ་ཡང་མིན། སྨན་པའི་གཟུགས་བརྙན་ཙམ་ནི་ས་འོག་ནས་གྲོག་ཚང་རྡོལ་བ་ལྟར་ཡུལ་ཁམས་ཀུན་ཏུ་ཁྱབ། ལ་ལ་བདུད་ཉིད་སྨན་
པའི་ཆ་ལུགས་སུ་བསྒྱུར་ནས་མི་སྲོག་ཕྱེ་ལྟར་འགམ། སྨན་པ་སྣ་སྦྱངས་ངེས་མེད་ཀྱི་སྟེང་དུ་ཆགས་སྡང་མེ་ལྟར་འབར་ཞིང་། བྱང་སེམས་སྙིང་རྗེ་དང་བྲལ་བས་ནད་པ་འབྱོར་
ལྡན་མྱུར་དུ་འཚོ་བ་ཡང་། ཡོན་ལ་བརྩེགས་པའི་ཕྱིར་ནད་དཀྲུགས་པ་དང་སྨན་ལོག་གཏོང་བར་བྱེད་ཅིང་། ནད་པ་འཚོ་འཕྲོ་ལ་ཡང་རང་མ་མགུ་ན་མྱུར་དུ་གསོས་པ་ལས་ཡུན་
སྦྱོང་དགའ་བའི་སེམས་བསྐྱེད་གོ་ལོག་གོ །སྙིགས་མའི་ནང་ནས་ཀྱང་སྙིགས་མར་གྱུར་པའི་སྤྱོད་ངན་ཐམས་ཅད་ཆང་ལངས་པ་བཞིན་བདོ། ཁྱད་པར་སྨན་དཔྱད་དམ་པའི་
ཆོས་སུ་མི་བརྩི་ཞིང་། སྨན་པའི་དཔོན་སློབ་དམ་ཚིག་བསྲུང་མཁན་མེད་པའི་དུས་ངན་འབྱུང་། དེ་ལྟར་གསོ་རིག་བསྟན་པ་མིང་གི་ལྷག་མར་གྱུར་པའི་དུས་སུ་ནད་དྲག་པོས་

༄༅། །ལུས་གཟིར་ཏེ། དབུགས་ཆད་ཁར་སྨན་བཟང་པོས་སླེབས་ནས་འཆི་བདག་བཟློག་པའམ། མེ་ཏོག་ཉི་མས་རྙིད་པ་ལ་ཆུ་བསིལ་བྲན་ནམ། མེ་སྟག་ཕྲ་མོ་ཐབས་
ཀྱིས་གསོས་པས་མཐར་མེ་ཆེན་འབར་བ་ལྟར་རྒྱལ་བས་བསྔགས་པའི་གཞུང་བཟང་བདུད་རྩི་སྙིང་པོ་ཡན་ལག་བརྒྱད་པ་གསང་བ་མན་ངག་གི་རྒྱུད་འདི་ཉིད་དུས་གསུམ་སྲས་
བཅས་རྒྱལ་བའི་བྱིན་རླབས་ཀྱི་དཔུང་དང༌། བདག་གི་སྨོན་ལམ་རྣམ་པར་དག་པའི་མཐུས། ཡུལ་མཐའ་དབུས་ཀུན་ཏུ་དར་ནས། གསོ་བ་རིག་པའི་བསྟན་པ་ཉིན་མོར་བྱེད་
ཅིང་༑ ནམ་མཁའ་དང་མཉམ་པའི་སེམས་ཅན་ཐམས་ཅད་ལ་ནམ་མཁའ་དང་མཉམ་པའི་ཕན་ཐོགས་འབྱུང་བར་འགྱུར་རོ་ཞེས་གསུངས་སོ། །དེ་ལ་ཕྱི་ལྟར་གནས་ལྔ་ལ་
མཁས་པ་པཎ་ཆེན་ཡིན་པར་ཡང་། ཉིད་ཀྱི་གསུང་ལས། གངས་ཅན་ཁྲོད་ཀྱི་གཡུ་ཐོག་མགོན། །འཇམ་དཔལ་དཔའ་བོས་རྗེས་བཟུང་བས། །ནང་དང་གཏན་ཚིགས་སྒྲ་

རིག་དང༌། །བཟོ་དང་གསོ་བ་རིག་བ་ཡི། །ཚིག་དོན་ཀུན་ལ་མཁས་བར་གྱུར། །རྒྱ་གར་འཕགས་ཡུལ་ལན་དྲུག་ཕྱིན། །མ་ཧཱ་རཱ་ཛའི་མཆོད་གནས་བྱས། །མུ་སྟེགས་སྟོན་
པ་དྲེགས་བ་ཅན། །དཔོན་སློབ་ལྔ་བརྒྱ་རིགས་པས་བཅོམ། །རྒྱལ་བའི་བསྟན་ལ་བྱ་བ་བྱས། །རྡོ་རྗེ་གདན་དུ་སླེབས་པའི་ཚེ། །པཎ་ཆེན་མང་པོའི་ཚོགས་དཔོན་བགྱིས། །
མཁས་པ་འཚོགས་པའི་གཙུག་རྒྱན་ཡིན། །རང་འདོད་མི་ཤེས་དྲང་གཏམ་ལགས། །ཞེས་གསུངས་པས། གནས་ལྔ་ཀུན་ལ་མ་རྨོངས་མཁས་གྱུར་ཀྱང་། །ང་རྒྱལ་དང་བྲལ་
གསོ་བ་གཙོ་བོར་སྟོན། །བྱམས་དང་སྙིང་རྗེ་ཆེ་བའི་ལག་རྗེས་ཡིན། །ང་ཡི་བུ་ཀུན་མཐོ་འདོད་དྲག་འདོད་སྤོངས། །སྙིང་རྗེ་ཆེ་ན་གང་བྱས་ཆོས་སུ་འགྲོ། །སྙིང་རྗེ་ངོ་བོ་
གདོད་ནས་སྟོང་པ་ཉིད། །ཟུང་འཇུག་སྒྱུ་མ་ལྟ་བུའི་ཏིང་ངེ་འཛིན། །ངང་ནས་ཐོག་མེད་ཕ་མ་སེམས་ཅན་ལ། །དྲིན་ལེན་ཕྱི་དལ་མི་བཞག་འཕྲལ་མར་གཞལ། །དགེ་བ་གང་

༄༅། །བྱས་དམིགས་མེད་དགེ་རྩ་བསྔོ། །ང་ནི་མཁའ་སྤྱོད་དག་པའི་ཞིང་དུ་འགྲོ། །ཞེས་གསུངས་གྲུབ་པའི་དབང་ཕྱུག་པའི་ཞལ་གྱིས་བཞེས་པ་ཡང་། ཞིང་འདིའི་གདུལ་
བྱ་ཕལ་ཆེ་བའི་དོན་ཚར་ནས། དག་པའི་ཞིང་གཞན་དུ་ཐེག་ཁར་ཞལ་སྔ་ནས་གྲྭ་བུ་སློབ་ཡོན་བདག་ལ་སོགས་ལྷ་མིའི་ཚོགས་པ་བསམ་གྱིས་མི་ཁྱབ་པའི་དབུས་ཆོས་དང་འཇིག་
རྟེན་དགའ་སྟོན་བསམ་ལས་འདས་པ་གནང་བའི་རྗེས་སུ། ཐུགས་རྗེ་བསམ་གྱིས་མི་ཁྱབ་པའི་གོང་ནས་རྡོ་རྗེའི་མགུར་བསམ་གྱིས་མི་ཁྱབ་པ་མང་པོ་གསུངས་པའི་ནང་ནས་འདི་
ཡང་གསུངས་པ། ཀྭ་ཡེ་གསོན་དང་སྐལ་ལྡན་ཀུན། །ལེགས་པར་གསོན་དང་འཇིག་རྟེན་མི། །ལྷག་པར་འདིར་འཚོགས་ལྷ་མི་རྣམས། །ཁྱོད་སྔོན་ཆད་མ་ཉན་དགུ་ཉན་
ཡང་༑ །འཁྲུལ་ཚིག་ཅལ་ཅོལ་ལུང་མ་བསྟན། །དེ་རིང་ཉན་པ་དོན་ཆེན་ཡིན། །སྔོན་ཆད་མ་བལྟས་དགུ་བལྟས་ཀྱང༌། །འཁྲུལ་སྣང་རྫུན་གྱི་རི་མོ་ཡིན། །དེ་རིང་ལྟོས་དང་

སྒྲིབ་གཉིས་དག །མི་ང་ངོ་ཁྱོད་ཀྱིས་མ་ཤེས་ན། །ང་བདེ་གཤེགས་ཀུན་གྱི་ཕོ་ཉ་ཡིན། །ལུས་ཅན་རྣམས་ཀྱི་སྐྱབས་མགོན་ཡིན། །བརྟན་གཡོ་ཤེས་བྱས་གར་ཁྱབ་ཏུ། །ང་
ཡི་ལུས་ངག་ཡིད་ཀྱིས་ཁྱབ། །སྒྱུ་ལུས་གཟུགས་ཀྱི་ཕུང་པོ་ཡིན། །ཡི་དམ་ལྷ་ཚོགས་ངོ་བོ་གྲུབ། །སྙིགས་མ་གདོས་བཅས་རང་སར་དག །འཇའ་ཚོན་ལྟ་བུར་ངོས་བཟུང་
སྟེ༑ །ཆུ་ཟླའི་གར་བཞིན་ཅིར་ཡང་འཆར། །ངག་གྲག་སྟོང་བྲག་ཅའི་གླུ་དབྱངས་ལས། །བརྒྱད་ཁྲི་བཞི་སྟོང་ཆོས་སྒྲ་སྒྲོག །གང་ལ་གང་འདུལ་ཆོས་ཆར་འབེབས། །
སེམས་ཅན་སྨིན་གྲོལ་ལམ་ལ་འགོད། །སེམས་གསལ་སྟོང་སྤྲོས་བྲལ་གཉུག་མའི་ངང་། །བདེ་ཆེན་ཁྱབ་ལ་རྒྱུན་ཆད་མེད། །སྟོང་ཉིད་སྙིང་རྗེ་དབྱེར་མེད་པས། །སྤྲོས་མཚན་
རང་སར་ཐིམ་ནས་གདའ། །ང་སྐད་ཅིག་གཅིག་གིས་བྱེ་བྲག་འབྱེད། །སྐད་ཅིག་གཅིག་གིས་རྫོགས་སངས་རྒྱས། །ཞིང་ཁམས་བརྒྱ་རུ་དུས་གཅིག་འགྲོ། །སངས་རྒྱས་བརྒྱ་

༄༅། །དང་དུས་གཅིག་མཇལ། །སྤྲུལ་པ་བརྒྱ་ཡང་དུས་གཅིག་འགྱེད། །སེམས་ཅན་བརྒྱ་ནི་དུས་གཅིག་འདྲེན། །ཟད་པར་ཟིལ་གནོན་ཐམས་ཅད་འགྲུབ། །ཐེ་ཚོམ་མེད་
པར་མོས་གུས་བགྱི། །སོམ་ཉི་མེད་པར་གསོལ་བ་ཐོབ། །རང་སྣང་མ་དག་རབ་རིབ་ཀྱིས། །དེ་དག་ཐམས་ཅད་མ་མཐོང་ཡང་། །ཀུན་གྱི་མཐུན་སྣང་གྲུབ་པ་ལ། །ནང་
དུག་གསུམ་གྱི་རྣམ་རྟོག་སེམས་ཀྱི་ནད། །ཕྱི་རླུང་མཁྲིས་བད་ཀན་ལུས་ཀྱི་ནད། །ཐབས་མཁས་ཐུགས་རྗེའི་སྨན་གྱི་གསོས། །སྨན་པ་ཟེར་ན་ང་ལ་བགྱི། །ཆོས་བཀའ་
འགྱུར་བསྟན་འགྱུར་བློ་ནས་འཆད། །མུ་སྟེགས་རྒོལ་ངན་རིགས་པས་བཅོམ། །སངས་རྒྱས་བསྟན་པའི་རྒྱལ་མཚན་བཙུགས། །མཁས་པ་ཟེར་ན་ང་ལ་ཟེར། །ལྷོ་དཔལ་གྱི་
རི་ལ་ཕྱིན་པའི་ཚེ། །མི་རྒོད་ཇག་པས་བར་དུ་བཅད། །ལྟ་སྟངས་གཅིག་གིས་ཐམས་ཅད་རེངས། །གྲུབ་ཐོབ་ཟེར་ན་ང་ལ་ཟེར། །ནུབ་ཕྱོགས་ཨོ་རྒྱན་ཡུལ་དུ་ཕྱིན་པའི་ཚེ། །

ཤ་ཟ་མཁའ་འགྲོས་གནམ་ལྕགས་ཕབ། །སྡིགས་མཛུབ་གཏད་པས་མཁའ་འགྲོ་འགྱེལ། །གྲུབ་ཐོབ་ཟེར་ན་ང་ལ་ཟེར། །སིངྒའི་གླིང་དུ་ཕྱིན་པའི་ཚེ། །གྲུ་རྫི་ང་ཆུ་བོའི་
དབུས་སུ་ཞིག །བྱ་བཞིན་འཕུར་ནས་གྲོགས་ཀྱང་བསྒྲལ། །གྲུབ་ཐོབ་ཟེར་ན་ང་ལ་ཟེར། །ཀ་ལ་ཚལ་དུ་ཕྱིན་པའི་ཚེ། །དུག་སྦྲུལ་ཁ་རླངས་མུན་ལྟར་གཏིབས། །སྙིང་རྗེ་
བསྒོམས་པས་མྱུར་དུ་ཞི། །གྲུབ་ཐོབ་ཟེར་ན་ང་ལ་ཟེར། །སྟག་གཟིག་ཡུལ་དུ་ཕྱིན་པའི་ཚེ། །སོག་པོའི་དམག་དང་འཕྲད་པའི་དུས། །བྲག་རི་ཕར་ཐལ་ཚུར་ཐལ་ཕུག །
གྲུབ་ཐོབ་ཟེར་ན་ང་ལ་ཟེར། །བལ་ཡུལ་འཕགས་པ་ཤིང་ཀུན་དུ། །བོན་དང་རྫུ་འཕྲུལ་འགྲན་པའི་ཚེ། །ཉིན་ཕྱེད་བར་དུ་ནམ་མཁར་བསྡད། །གྲུབ་ཐོབ་ཟེར་ན་ང་ལ་
ཟེར༑ །རྡོ་རྗེ་གདན་ནས་གངས་ཅན་ལྗོངས། །ཉིན་ལམ་གཅིག་ལ་བཅད་ནས་འོངས། །གནས་འདིར་མེ་ཏོག་སྐྱེས་སུ་ཁྱེར། །གྲུབ་ཐོབ་ཟེར་ན་ང་ལ་ཟེར། །གཙང་གི་ཚོང་

༄༅། །འདུས་འགུར་མོ་རུ། །རྟ་བདུན་རྒྱལ་པོ་བཙོན་དུ་བཟུང་། །སྨན་རྒྱལ་གསེར་མདོག་ཆར་དུ་ཕབ། །གྲུབ་ཐོབ་ཟེར་ན་ང་ལ་ཟེར། །ལར་དེ་འདྲ་བརྗོད་པས་ཟད་
མཐའ་མེད། །སེམས་ལ་རང་དབང་ཐོབ་པའི་མི། ས་ཆུ་མེ་རླུང་ལྷ་འདྲེ་སོགས། །བརྟན་གཡོའི་དགྲ་ཡིས་བརྫི་མི་ནུས། །མཁའ་ལ་འཕུར་ན་བྱ་ལས་མགྱོགས། །ཆུ་ལ་འཛུ
ལ་ན་ཐོགས་རྡུགས་མེད། །རི་བོ་འབིགས་ན་གནམ་ལྕགས་ཐོག །མེ་དཔུང་དབུས་སུ་མེ་ལྷ་ཡིན། །དུས་སྙིགས་མའི་སེམས་ཅན་བསོད་ནམས་ཆུང་། །ང་མཐོང་ང་མིང་ཐོས་
པ་ཉུང་། །མཐོང་ཐོས་དྲན་རེག་དད་པ་ལ། །བྱང་ཆུབ་བླ་མེད་མྱུ་གུ་བསྐྲུན། །བསྐལ་པར་བསགས་པའི་སྡིག་པ་སྦྱངས། །ཚེ་འདིའི་མི་མཐུན་བར་ཆད་བཟློག །རང་
འཚེངས་གཞན་འཚེངས་གཉིས་ཀ་འཚེངས། །དེ་ཡི་རྗེས་སུ་སློབ་ཚད་འཚེངས། །ང་ལ་ལོག་ལྟའི་སེམས་ཅན་ཡང་། །གནོད་བྱེད་བདེ་བར་འབྲེལ་བའི་ཕྱིར། །བདེ་ནས་བདེ་

བར་འདྲེན་པར་བྱ། །འདི་ལ་ཐེ་ཚོམ་ཡོད་རེ་ཀན། །ལར་རང་ལ་བློ་སྙིང་གཏད་ནུས་ན། །གསོལ་བ་ཕུར་ཚུགས་འདེབས་ནུས་ན། །ཐེ་ཚོམ་ཡིད་གཉིས་སྤོང་ནུས་ན། །ཚེ་
གཅིག་སྐྱབས་གནས་རེ་བ་ན། །དེ་མ་ཐག་ཏུ་སྒྲིབ་གཉིས་སྲབ། །དངོས་ཉམས་རྨི་ལམ་ང་འཕྲད་ན། །གནས་སྐབས་མཐར་ཐུག་ལམ་མཆོག་སྟོན། །ད་ལྟ་བཞུགས་དང་སླད་
ཀྱིས་བྱོན། །བུ་དང་སློབ་མས་དེ་ལྟར་དགོངས། །རེ་ཞིག་ཞིང་འདིའི་གདུལ་བྱ་རྫོགས། །ད་ནི་མི་བསྐྱོད་གནས་སུ་འགྲོ། །ཞེས་སོགས་དང་། སྨན་པ་རྣམས་ལ་སྒོས་ཀྱི་
བཀའ་སྩལ་ཡང་བཀའ་རྒྱ་མ་ན་ལར་གསལ་ཞིང་། ཤིན་ཏུ་ཞིབ་པར་ཞུས་ལན་གྱི་ཚུལ་དུ་གནང་ནས། རྫུ་འཕྲུལ་ཡ་མ་ཟུང་བསམ་གྱིས་མི་ཁྱབ་པ་བསྟན་ནས། དགུང་ལོ་
བདུན་ཅུ་རྩ་དྲུག་པ་ལ། འཇའ་འོད་མེ་ཏོག་གི་ཆར་ཕབ། ལྷའི་རོལ་མོ་ལ་སོགས་ལྟས་ངོ་མཚར་ཅན་དཔག་ཏུ་མེད་པའི་སྤྱན་འདྲེན་དང་བཅས་ནས། སྐུ་ལུས་དེ་ཉིད་མ་སྤངས་

༄༅། །པར། ལ་ལས་སེང་གེ །ལ་ལས་ཁྱུ་མཆོག །ལ་ལས་ཁྱུང་ཆིབས་བར་མཐོང་སྟེ། བྱ་རྒོད་གནམ་འཕང་གཅོད་པ་ལྟར་ཇེ་མཐོ་ཇེ་མཐོར་མཁའ་སྤྱོད་དུ་གཤེགས་ཏེ། །
ཞིབ་པར་རྣམ་ཐར་དུ་ཤེས་སོ། །དེ་ལྟར་མཁས་གྲུབ་འགྲན་ཟླ་ཐམས་ཅད་དང་བྲལ་བ་སྤྲུལ་བའི་སྐྱེས་མཆོག་དམ་པ་འདི། སྲིད་ཞི་ཀུན་གྱི་དཔལ་ཡིན་ཀྱང་། ཁྱད་པར་ལུས་
ཅན་མི་ན་བར་གནས་པར་འདོད་པ་དང་། ན་བ་གསོ་བར་འདོད་པ་ཐམས་ཅད་ཐུགས་བརྩེ་བར་དགོངས་པ་ལ་གཉིས་ཏེ། གསོ་རིག་ཁོ་ན་གཙོ་བོར་སྟོན་ཚུལ་དང༌། དེའི་
གནད་ཀྱང་ཕྱི་རབས་སྐལ་བར་ལྡན་པ་རྣམས་ལ་ཐུགས་ཀྱི་ཉིང་ཁུ་ཟབ་མོ་བླ་སྒྲུབ་གདམས་པའི་ཚུལ་གཉིས་ལས། དང་པོ་ནི་ཤོག་དྲིལ་སྐོར་གསུམ་ལས། ཁོ་བོ་གཡུ་ཐོག་
མགོན་པོ་ནི། །ལོ་བརྒྱད་ལོན་ནས་སྨན་དཔྱད་བསྐྱངས། །ཐུགས་ཀ་ཆོས་ཀྱི་འཁོར་ལོ་ནས། །གསོ་དཔྱད་རིན་ཆེན་གཏེར་ཕྱུང་སྟེ། །ཕྱི་རབས་རྗེས་འཇུག་གསོ་བའི་ཕྱིར། །

ཞེས་པ་དང་། བདག་འདྲ་གཡུ་ཐོག་མགོན་པོ་ནི། །མི་ལོ་བདུན་ཅུ་རྩ་དྲུག་ཏུ། །རིན་ཆེན་གསོ་དཔྱད་རྒྱུད་ཐོས་པས། །ཀུན་ཏའི་ཞིང་དུ་ལྕང་ལོ་ནག་པོའི་རྒྱུད། །ཝ་ར་ཎ་
སིར་ཡན་ལག་བརྒྱད་པ་དང་། །སོ་མ་ར་ཛ་ཕན་པའི་མདོ་དང་ནི། །རིན་ཆེན་སྤུངས་པ་ཞེས་བྱ་ཀུ་མུ་ཏ། །རེག་པ་རྩ་མདོ་སྲོག་སྐྱབས་ཏི་ཀ་ཐོས། །སིང་ག་གླིང་དུ་ཟླ་ཟེར་
དཀར་ནག་དང་། །བདུད་རྩི་བུམ་པ་ཆེ་ཆུང་འབྲིང་གསུམ་ཐོས། །རྒྱལ་པོའི་ཁབ་ཏུ་བསྟན་བཅོས་བརྒྱད་པ་དང༌། །འཁྲུངས་དཔེ་ཆེ་ཆུང་རྡོ་རྗེ་སྦྱར་བའི་རྒྱུད། །གསེར་གླིང་
ཁབ་ཏུ་ཕྱིན་པས་རྒྱུད་བཞི་ཐོས། །སྲོག་ཆགས་སྒྲོལ་བ་སྒྲོལ་མ་གསེར་གྱི་གཟོ། །ཤ་ཁྲག་འཚོ་བ་སྙིང་རྗེ་མེད་པའི་རྒྱུད། །དུས་ལས་འབྱུང་བ་ཉི་ཟླ་ཁ་སྦྱོར་རྒྱུད། །གྲོ་གའི་
འདེབས་པ་འཇམ་དཔལ་ཡབ་ཡུམ་རྒྱུད། །ངོ་བོ་ཞལ་བསྟན་སྤྲུལ་པ་ནེ་ཙོས་མཛད། །རྒྱུད་དང་གདམས་པ་བསམ་གྱིས་མི་ཁྱབ་གསུངས། །བསེ་སྒྲོམ་འཆིངས་འཁྲེས་རོ་

༄༅། །བཀྲིའི་ལེའུ་དང༌། །རོ་བཀྲ་བསིལ་ལུང་འབྱུང་བ་སོ་སོའི་རྒྱུད། །རྩ་མདོ་ཆེན་པོ་སྙིང་པོ་བསྟན་པའི་རྒྱུད། །ལུས་ཀྱི་རྣམས་གཞག་བདུད་རྩི་ཐེམ་ཡིག་དགུ། །རིག་
པ་རྩ་བརྒྱད་བརྒྱ་ཡི་སྨྲ་ཆུང་དང༌། །གུ་ན་ཤ་ཀྲ་བམ་པོ་སུམ་བརྒྱ་ཐོས། །ཀ་ལའི་ཚལ་དུ་ལྷ་མོ་ཉིད་དང་མཇལ། །ཞུས་ལན་སྐོར་གསུམ་གདམས་ངག་ཁ་འཐོར་དང༌། །རྨ་
རྩིའི་གདམས་པ་འཆི་མེད་བཅད་འབྱོར་ཐོས། །པེ་ཏའི་གླིང་དུ་ལྷ་མོས་དངོས་གྲུབ་གནང་། །ཐང་ལ་ཤིང་སྐྱེ་ས་ཁམས་གསུམ་པོ་དང་། །ངོ་བོར་གསོ་དཔྱད་སྒྲོལ་མ་སྐོར་
གསུམ་ཐོབ། །ཉི་ཤུ་གཅིག་ལ་དཀར་པོའི་ཡུལ་ནས་འོང་། །ཉི་ཤུ་གཉིས་ལ་བོད་ཡུལ་དབུས་སུ་སླེབས། ལྷ་མོའི་རྒྱུད་བསྐུལ་སུམ་ཅུ་བཞི་ལ་ཕྱིན། །རྒྱལ་པོའི་ཆད་པ་དུག་
སྦྲུལ་གླང་ཆེན་དང༌། སྟག་གཟིག་དོམ་དྲེད་མེ་ཆུ་ཆོམ་རྐུན་ལ། །སྐད་ཅིག་མ་ཉེས་ལྷ་མོའི་རྗེས་སུ་བཟུང་། །གསོ་དཔྱད་རྣམས་ཀྱི་དཔེ་དོན་སྤྱན་དྲངས་ནས། །གདན་ས་ཆེན་

ཀྱི་དཔལ་སྐྱེར་སླེབས། །བུ་དང་སློབ་མ་འདུ་བའི་སྨོན་ལམ་བཏབ། །ཅེས་པ་དང༌། ཡང་དེ་ཉིད་ལས། ཁོ་བོ་གཡུ་ཐོག་མགོན་པོ་ཞེས་བྱ་བ། །སུམ་ཅུ་རྩ་བཞིར་
རྒྱ་གར་ཡུལ་དུ་ཕྱིན། །མཁས་གྲུབ་རྣམས་དང་མཇལ་ཞིང་གསུང་ཐོས་ནས། །མཁའ་འགྲོའི་གཙོ་མོ་དཔལ་ཕྲེང་དངོས་དང་མཇལ། །ཡན་ལག་བརྒྱད་དང་ལྕང་ལོ་ནག་པོའི་
རྒྱུད༑ །བསིལ་ཟེར་གནད་དང་རྒྱུད་རིགས་བཅུ་དྲུག་ལྔ། །དེ་ལ་སོགས་པ་ཟབ་གསལ་གདམས་པ་རྣམས། །མ་ནོར་སོ་སོར་བདག་གིས་ཀུན་ཐོས་ནས། །རང་བཞིན་མཁའ་
འགྲོ་མ་ཁྱོད་གསུང་ཐོས་བཞིན། །བར་ཆད་མི་འབྱུང་གསོལ་བ་བཏབ་པ་ཡིན། །བུ་སློབ་སེམས་ཅན་འདྲེན་པའི་ལུང་བསྟན་གསུངས། །ལུས་སེམས་གདུངས་པའི་ལྷ་མོའི་
གསུང་སྒྲོས་རྣམས། །དད་དང་གུས་པས་ཡི་གེའི་རིས་སུ་བྲིས། །ཕྱི་རབས་སྐྱེ་བོའི་གསོ་སྨན་ཆ་ལག་ཏུ། །ཨན་ཙམ་ཆ་གཅིག་རྒྱ་གར་ཡུལ་དུ་བཞག །བཀའ་རྒྱ་བཏབ་པས་

༄༅། །ལུང་བསྟན་ཅིག་གིས་རྙེད། །དེ་ནས་དྲང་སྲོང་ཙ་ར་ཀ་ལ་སོགས། །ཀུན་དང་མཇལ་ནས་གདམས་པ་སྣ་ཚོགས་ཐོས། །བླ་མ་བསྟེན་དང་གསོ་དཔྱད་བསྐྱངས་པ་
ཡིས༑ །མི་ལོ་མང་དུ་འཇིག་རྟེན་ཁམས་འདིར་བསྡད། །ཀུན་གྱི་རྩོད་མེད་གཡུ་ཐོག་མགོན་པོར་གྲགས། །བུ་སློབ་དོན་དུ་ཤོག་དྲིལ་སྐོར་གསུམ་བཀོད། །ད་ནི་ཞིང་གཞན་
འཕོ་ཡང་འགྱོད་པ་མེད། །ཆོས་འདི་དཔལ་གྱི་མགོན་པོ་རྣམས་ལ་གཏད། །ཅེས་གསུངས་སོ། །དེ་ནས་གཉིས་པ་ཕྱི་རབས་སྐལ་ལྡན་རྣམས་ལ་ཟབ་མོ་བླ་སྒྲུབ་གདམས་ཚུལ་
དངོས་གཞིའི་ལོ་རྒྱུས་ནི། དཔོན་སློབ་ཕྱེད་དང་སུམ་བརྒྱ་ལྷག་ཙམ་སྐྱིད་གྲོང་དུ། རྒྱལ་པོ་ལྷ་བཙུན་གྱིས་སྤྱན་དྲངས། ཟླ་བ་བཞིའི་ཚེས་བཞི་བཏེགས། སྨན་དཔྱད་ལ་
སོགས་པ་ཟབ་ཆོས་དཔག་ཏུ་མེད་པའི་འཁོར་ལོ་བསྐོར། དེར་འབུལ་བ་ཕྱག་རྫས་བློས་བསམ་གྱིས་མི་ཁྱབ་པ་བྱུང་བ་ཐམས་ཅད། ཕྱོགས་དེའི་དགེ་འདུན་པ་ཐམས་ཅད་སྤྱན་

དྲངས་ནས། རང་རང་སོ་སོ་གང་ལ་འདྲིས་པའི་ཐུགས་དམ་མཛད་པར་གསོལ། ཞག་མང་པོ་བསྙེན་བཀུར་ཕུན་སུམ་ཚོགས་པས་མཆོད། སྤྲང་པོ་ནད་པ་ཉམ་ཆུང་སོགས་ལ་
ཡང་ཟང་ཟིང་གི་དངོས་པོ་གང་ལ་གང་འདོད། ཁྱད་པར་སྨན་གྱི་སྦྱིན་པ་རླབས་ཆེས་དབུགས་འབྱིན་པར་མཛད་དོ། །ཇོ་བོའི་དྲུང་དུ་སྨོན་ལམ་མཛད་པའི་དུས་སུ་ཀུན་གྱིས་
མཐོང་བར། ཇོ་བོའི་ཐུགས་ཀ་ནས་འོད་ཟེར་དཀར་པོ་ཉི་འོད་གསལ་བའི་དཀྱིལ་ནས། ཟག་པ་མེད་པའི་རང་སྒྲ་ཡི་གེ་དྲུག་པ་དང་། བྷེ་ཥ་ཛྱེའི་གཟུངས་དི་རི་རི་སྒྲོག་པ་
བྱུང་༑ འོད་དེ་དང་དྲི་ཞིམ་པོའི་ངད་ཀྱིས་སྐྱིད་རོང་ལུང་པ་ཁྱབ། སླར་རིན་པོ་ཆེ་བའི་དབུའི་གཙུག་ཏུ་ཐིམ་པར་གྱུར་པ་དང་། དུས་མཉམ་དུ་ས་ཆེན་པོ་རབ་ཏུ་གཡོས། དེའི་
ཚེ་རྗེ་ཉིད་ཞལ་རོག་པར་ཡུད་གཅིག་བཞུགས་རྗེས། སུམ་སྟོན་འདིར་ཤོག་གསུངས། དྲུང་དུ་ཕྱིན་པས། འོ་སྐོལ་ཕ་བུ་འགྲོགས་ནས་ཀྱང་ཡུན་རིང་རབ་སོང་། གདམས་པ་

༄༅། །ཡང་ལྟོ་ཚིལ་སྙིང་ཁྲག་ཚུན་སྦྱིན་པ་ཡིན། ད་ནི་ཁོ་བོ་ཡང་ཞིང་གཞན་དུ་འགྲོ་བར་ཉེ་བས། ད་དུང་འདྲི་རྒྱུ་ཡོད་ན་འདྲི་བའི་དུས་ཡིན་གསུངས། དེར་ཁོ་བོ་གསུང་བྱོ
ན་མ་ཐག་ཏུ་སྙིང་སྟོང་པ་སྙམ་དུ་བྱེད་ཅིང་། དབུགས་ཀྱིས་བྱང་ཁོག་བརྒྱངས། སེམས་རྟབ་རྟབ་པར་གྱུར་ནས་ཅི་ཡང་ཞུ་བ་མ་བྱུང་བ་ལ། དེ་ཙམ་ཡང་སྐྲག་མི་དགོས། ལར་
ལང་ཡོད་དུས་ལེ་ལོར་མི་ཤོར་བའི་དྲི་ས་ཡོད་དུས་མ་དྲིས་ན། མེད་དུས་འགྱོད་ཀྱང་ཕྱིས་པས་སྨྲས་པ་ཡིན་གསུངས། དེར་ཕྱག་འཚལ་བསྐོར་བ་བྱས་ཞབས་སྤྱི་བོར་བླངས། །
གདུངས་པའི་ངག་མང་པོ་ཤོར་སྐབས་སུ། དྲན་མེད་དུ་བརྒྱལ་བ་ཡང་བྱུང་། །དེར་རིན་པོ་ཆེའི་ཞལ་ནས། བུ་སློབ་གྲངས་ལས་འདས་ཀྱང་། ངའི་བརྒྱུད་འཛིན་སུམ་སྟོན་
ཁྱོད་ལ་རེ་བ་ཡིན། ད་ལྟ་ངུ་ན་རྟེན་འབྲེལ་འཕྱུགས་པས་མ་ངུ་བར། སེམས་བསྐྱེད་རྒྱ་ཆེན་པོས་གསོལ་བ་ཐོབ། དྲི་རྒྱུ་ཅི་ཡོད་ཅེས་ཡང་ཡང་གསུངས། དེར་བདག་གིས་ཀྱང་

ཕྱག་དང་མཎྜལ་ཕུལ་ནས་ཞུས་པ། རྗེ་དུས་གསུམ་སངས་རྒྱས་ཀྱི་ངོ་བོ། དམ་ཆོས་ཀྱི་འབྱུང་གནས། དགེ་འདུན་ཐམས་ཅད་ཀྱི་མངའ་བདག །འདོད་ཀུན་འབྱུང་བའི་ནོར་
བུ༑ མ་རིག་མུན་སེལ་གྱི་སྒྲོན་མེ། ཁམས་གསུམ་སེམས་ཅན་གྱི་སྐྱབས་གནས། གཅིག་པོར་གྱུར་པའི་རིན་ཆེན་ཉིད། ཞིང་གཞན་གྱི་གདུལ་བྱ་ལ་དགོངས་ནས་ཕེབས་ན། །
སྤྱིར་ཞིང་མཆོག་འདིའི་སེམས་ཅན། སྒོས་བོད་ཁམས་ཀྱི་སྐྱེ་བོ། ཁྱད་པར་བདག་ཅག་བུ་སློབ་ཏུ་གཏོགས་པ་རྣམས་དང་། ནད་ཀྱིས་གདུངས་པ་རྣམས་ཀྱི་སྐྱབས་གནས། 
ཕྱག་དང་མཆོད་པའི་ཞིང་། གསོལ་བ་འདེབས་ཡུལ་གྱི་བླ་མ་རིན་པོ་ཆེ་ནི་གང་དུ་བཙལ། གདམས་པ་དང་རྗེས་སུ་བསྟན་པ་ནི་སུ་ལ་ཞུ། ཞེས་ཡུས་དང་བཅས་ནས་ཞུས་པས་
རིན་པོ་ཆེའི་ཞལ་ནས། སྤྱིར་འཁོར་འདས་ཀྱི་བདེ་སྐྱིད་བླ་མ་ལ་རག་ལས་ཤིང༌། ཚེ་གཅིག་ལ་སངས་རྒྱས་ཐོབ་པ་ཡང་བླ་མར་མོས་གུས་ཁོ་ན་ལ་བརྟེན་ནས་འབྱུང་ལ། ལམ་

༄༅། །ཟབ་མོས་གུས་ལ་མ་བརྟེན་པར་སངས་རྒྱས་མི་འབྱུང་བ་བཀའ་མདོ་རྒྱུད་མན་ངག་ཐམས་ཅད་དགོངས་པ་མཐུན། བླ་མ་ལ་དབྱེ་ན། སྣང་བ་བརྡའི་བླ་མ་དང༌། རང་
སེམས་དངོས་ཀྱི་བླ་མ་གཉིས། རྩ་བའི་བླ་མ་དང་བརྒྱུད་པའི་བླ་མ། བདེ་གཤེགས་བཀའི་བླ་མ། ཀུན་ཁྱབ་རང་བྱུང་གི་བླ་མའོ། །དང་པོ་ནི་རང་གི་སེམས་ཉིད་སངས་རྒྱས་
སུ་ངོ་སྤྲོད་མཁན་གང་ཡིན་པའོ། །གཉིས་པ་ནི་དེ་ཡི་བླ་མ་ནས་རྡོ་རྗེ་འཆང་གི་བར་རོ། །གསུམ་པ་ནི། བཀའ་མདོ་རྒྱུད། ལུང་མན་ངག་ཐམས་ཅད་དེ། པོ་ཏི་དང་གླེགས་
བམ་གྱི་ཚུལ་དུ་བཞུགས་ནས་འགྲོ་བའི་དོན་མཛད་པ། སློབ་དཔོན་ནག་པོ་ཁྲོ་མེད་ཅེས་གྲགས་སོ། །བཞི་པ་ནི། གཟུགས་ལ་སོགས་པ་དབང་པོའི་སྤྱོད་ཡུལ་དུ་གྱུར་པ་
ཐམས་ཅད་དེ། དཔེར་ན་གཟུགས་སུ་སྣང་བ་ཐམས་ཅད་ཀྱི་ནི་ངོ་བོ་ལ་ལྟོས་དང་། སྣང་ཙམ་ཉིད་ནས་སྣང་སྟོང་དབྱེར་མེད་ཡིན། ཞེས་བརྡའི་སྒོ་ནས་ངོ་སྤྲོད་པར་བྱེད་པ་སྟེ། 

དྲི་ལ་སོགས་པ་ཀུན་འགྲེའོ། །གཉིས་པ་རང་སེམས་དངོས་ཀྱི་བླ་མ་ཞེས་གོང་དུ་བཤད་པ་དེ་དག་གི །དེ་ལས་གཞན་པ་ཡང་། རང་གི་སེམས་ཀྱི་རང་རྩལ་ལས་བྱུང་བ་མ་
གཏོགས་དོན་ལོགས་སུ་གྲུབ་པ་རྡུལ་ཕྲ་རབ་ཙམ་ཡང་མེད་ལ། སེམས་ངོ་ཁོ་རང་གནས་རུང་འགྱུ་རུང་། དེའི་ངོ་བོ་ལ་དེ་ཉིད་རང་གིས་མ་ཡེངས་པའི་མ་བསྒོམས་པར་དྲན་བའི་
རྒྱང་སོ་ཡུད་དེ་བཙུགས་ནས་ལྟོས་དང་། གཟུང་འཛིན་ཆགས་སྡང་གི་སྣང་བ་རང་སར་གྲོལ་ན། དོན་དམ་གནས་ལུགས་ཀྱི་གདམས་པ་མངོན་སུམ་དུ་རྟོགས་པར་འགྱུར་རོ། །
དེས་བླ་མ་ཐམས་ཅད་ཀྱི་རྒྱལ་པོ། ཆོས་ཐམས་ཅད་ཀྱི་གནས་ལུགས་ནང་ནས་སྟོན་པའི་སློབ་དཔོན་རང་གི་སེམས་འདི་ལ་དུས་གསུམ་དུས་མེད་ཐམས་ཅད་འདུ་འབྲལ་ཡོད་མ་
མྱོང་བས་ཁྱོད་ལ་ལོགས་སུ་མེད་ལ། མྱ་ངན་ལས་འདའ་བྱ་འདའ་བྱེད་དང་བྲལ་བར་ཤེས་པར་བྱའོ། །རྒྱུན་དེའི་ཕྱིར་གཟུགས་ནས་རྣམ་མཁྱེན་གྱི་བར་གྱི་ཆོས་སྣང་དམིགས་

༄༅། །ཤེས་བྱས་ཁྱབ་ཚད་ཐམས་ཅད་བླ་མར་མ་གྱུར་པ་རྡུལ་ཙམ་ཡང་མེད་ལ། བླ་མ་རང་སེམས་སངས་རྒྱས་གསུམ་ལ། བཟང་ངན་སྤང་བླང་བྱུང་ན་བདག་དང་དངོས་
པོར་བཟུང་བ་ཡིན་ཏེ། སྲིད་པ་འཕེལ་བར་བྱེད་པའི་ས་བོན་ཁོ་ནའོ་གསུངས་ལ། ཡང་ཞུས་པ། དེ་ལྟ་བུའི་དོན་ཁོང་དུ་མ་ཆུད་པ་རྣམས་ལ། ཐབས་ཟབ་མོའི་སྒོས་རིམ་གྱིས་
དཀྲིས་ཏེ། ལམ་བླ་མ་ཉིད་ལ་བརྟེན་ནས་འབྲལ་མེད་ཉམས་སུ་ལེན་པའི་ཚུལ་ཇི་ལྟར་བགྱི་ལགས་ཞུས་པས། དེ་ནི་ཁྱོད་ཀྱིས་ཞུས་པ་ཤིན་ཏུ་ལེགས་སོ། །གོང་ལྟར་མ་རྟོགས་
ཤིང་༑ དད་གུས་དམ་ཚིག་བརྩོན་འགྲུས་སྙིང་སྟོབས་དང་ལྡན་པའི་གང་ཟག་སྣོད་ལྡན་ལ། ཐུན་མོང་མ་ཡིན་པ་བླ་མའི་སྒྲུབ་ཐབས་ཟབ་མོ་བསྟན་པར་བྱའོ། །དེ་ཡང་བླ་མ་
གཅིག་བསྒྲུབས་པས་བླ་མ་ཐམས་ཅད་འགྲུབ་པ། ཡི་དམ་གཅིག་བསྒྲུབས་པས་ཡི་དམ་ཐམས་ཅད་འགྲུབ་སྟེ། དེ་བཞིན་མཁའ་འགྲོ་སོགས་སྒྲུབ་པའི་གནད་མ་ཤེས་ན། ལྷ་

ཚངས་པའི་ཚེ་ཙམ་ཐུབ་ཀྱང་རེ་རེ་ནས་སྒྲུབ་ཀྱིན་མི་ཟིན་ལ། གཞན་ཐམས་ཅད་ཀྱང་བླ་མ་གཅིག་པུ་ལ་འདུས་པས། བླ་མ་གཅིག་པུ་སྒྲུབ་པ་ལ་རབ་ཏུ་འབད་པ་གལ་ཆེ་
གསུངས༑ དེ་ཉིད་ཉམས་སུ་བླངས་པས་ཡུན་ཅི་ཙམ་ནས་འགྲུབ་ཞུས་པས། བླ་མ་ནམ་འགྲུབ་པའི་ཚེ་ན་རྒྱུད་ལ་བྱིན་རླབས་འཇུག་པ། བྱིན་རླབས་ནམ་ཞུགས་པའི་ཚེ་ན་ཐུན་
མོང་མ་ཡིན་པའི་རྟོགས་པ་འཆར། རྟོགས་པ་ནམ་ཤར་ན་འཁོར་བ་རང་སར་གྲོལ་ནས་གཏན་གྱི་སོ་ནམ་ཚར། རྡོ་རྗེ་འཆང་གི་གོ་འཕང་ཐོབ་པས་འགྲུབ་མྱུར་བུལ་ཡང་། 
སྒྲིབ་པ་ཆེན་པོ་བསགས་པའི་མི་ནི་ཆོས་འདི་རྣ་བས་ཐོས་པར་ཡང་མི་སྐྱེ་ལ། སྒྲིབ་ཤས་འབྲིང་དང་ཐ་མའི་བསགས་ལུགས་ཀྱིས་ཤེས་གསུངས། ཡང་ཞུས་པ། དེ་ལྟར་ན་
རིགས་ཀྱི་བདག་པོ་དྲུག་པ་རྡོ་རྗེ་འཆང་གི་གོ་འཕང་ཞག་ཁ་ཡར་བསྒྲུབ་པ་གཅིག་གིས་ཐོབ་པར་རང་དཀའ་འམ་ཞུས་པས། མཚན་ཉིད་ལྡན་པའི་སློབ་མ་ཞིག་ལ། གནད་དང་

༄༅། །ལྡན་པའི་གདམས་པ་ཟབ་མོ་སྦྱིན་ནས། དཔོན་སློབ་གཤའ་མ་ཞིག་འགྲིགས་ན་གསང་སྔགས་ཐབས་ཆེ་བས། སྐད་ཅིག་ལག་པ་བརྐྱང་བསྐུམ་ལ་འགྲུབ་པ་ཡང་མང་
སྟེ༑ ཇི་སྐད་དུ། གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་རྟེན་འབྲེལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །ཞེས་དང་། གཞན་གྱིས་བརྗོད་མིན་ལྷན་
ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་ཐབས་བསྟེན་པ་དང་། །བདག་གི་བསོད་ནམས་ལས་ཤེས་བྱ། །ཞེས་སོགས་གསུངས་པའི་དོན་ཡིན་ཅིང་། ཁྱད་པར་
ངེད་རང་ལུགས་ཀྱི་བླ་སྒྲུབ་འདི། བླ་སྒྲུབ་གཞན་ལས་བྱིན་རླབས་ཆེ་ཐག་ཆོད་པ་ཞིག་ཡིན། བླ་མ་གཞན་ལ་གསོལ་བ་མི་ཚེ་རིལ་པོར་གང་བཏབ་པ་བས། ཁོ་བོ་ལ་ལོ་རུ་
པས་བསོད་ནམས་ཆེ། གཞན་ལ་ལོ་རུ་བཏབ་པ་ལས་ཁོ་བོ་ལ་ཟླ་བ་རུ་བཏབ་པས་བསོད་ནམས་ཆེ། གཞན་ལ་ཟླ་བར་བཏབ་པ་བས་ཁོ་བོ་ལ་ཞག་དང་ཟ་མ་དང༌། 

སྐད་ཅིག་ཐང་ཅིག་ཙམ་བཏབ་པས་བྱིན་རླབས་ཆེས་མྱུར་ཏེ། འདི་མི་བདེན་པར་གདའ་ན། ཁོ་བོ་ངས་སེམས་ཅན་བསླུས་པས་ཕྱོགས་བཅུའི་རྒྱལ་བ་སྲས་དང་བཅས་པས་
བདག་གི་མགོ་བོ་ཨ་རྫ་ཀའི་དོག་པ་བཞིན་དུ་ཚལ་པར་ཁོས་ཤིག་གསུངས། དེར་ཡང་ཞུས་པ། བླ་མ་ཡི་དམ་ཐམས་ཅད་ངོ་བོ་གཅིག་ཡིན་ཅིང་གཅིག་བསྒྲུབས་པས་ཐམས་
ཅད་འགྲུབ་པར་གསུངས་པ་ལྟར་ན། ཐུགས་རྗེ་དང་ཕྲིན་ལས་ལ་ཁྱད་པར་ཆེ་ཆུང་ནི་ཡང་མི་འཐད། ངེད་རང་གི་བླ་སྒྲུབ་གཞན་ལས་མྱུར་བ་འབྱུང་བའི་རྒྱུན་རིན་པོ་ཆེའི་ཐུགས་
རྗེ་གཞན་པས་ཕུལ་དུ་འབྱུང་བ་སྟབས་ཅི་ལགས་སམ་ཞུས་པས། སངས་རྒྱས་ཐུགས་རྗེ་ལ་ཆེ་ཆུང་ཁྱད་པར་མེད་ཀྱང་གདུལ་བྱ་འདུལ་བའི་ཚེ་སོ་སོའི་ལས་སྨོན་གྱིས་ཁ་བསྒྱུར་
བ་སྟེ། མདོར་ན་ལར་ཡང་སངས་རྒྱས་ཐམས་ཅད་འཁོར་དང་། སྐུ་ཚེ་དང་མཛད་པ་ཕྲིན་ལས་ཞིང་ཁམས་མཉམ་པར་བཤད་པ་མེད། དེས་སངས་རྒྱས་ལ་བཟང་ངན་བྱུང་བ་

༄༅། །གནས་འགྲོ། རྒྱ་བོད་ཀྱི་གྲུབ་ཐོབ་རྣམས་ཀྱང༌། སྐུ་ཚེ་སོགས་རྣམ་ཐར་གཅིག་ཏུ་ངེས་པ་མེད། འགྲོ་དོན་ལ་དགོངས་པ་གྲུབ་པ་ཐོབ་པ་མཉམ། ཆོས་ཐམས་ཅད་
སྨོན་ལམ་གྱིས་ཁ་བསྒྱུར་ནས། གང་ཟག་ལ་སངས་རྒྱས་ཀྱི་སྐུ་དངོས་ཀྱིས་མ་ཐུལ་ན། འཁོར་བྱང་ཆུབ་སེམས་དཔས་བཏུལ་བ་དང་། བྱང་ཆུབ་སེམས་དཔས་མི་ཐུལ་ན་སོ་སོ་
སྐྱེ་བོས་བཏུལ་བ་དང་། བླ་མས་མི་ཐུལ་བ་རྣམས་སློབ་མས་བཏུལ་བའི་ཚུལ་གྲངས་མི་ལང་སྟེ། ཁྱོད་རང་ཐོས་པ་ཆུང་བ་ཡིན། ཁོ་བོ་རྒྱལ་བ་སྲས་དང་བཅས་པ་བས་ཐབས་
མཁས་ཐུགས་རྗེ་ལྷག་པ་མ་ཡིན་ཀྱང་། དེ་རྣམས་ཀྱི་སྤྱན་སྔར་བྱང་ཆུབ་མཆོག་ཏུ་སེམས་བསྐྱེད་ནས། གོང་དུ་བཤད་པ་ལྟར་སྨོན་ལམ་རྒྱ་ཆེན་ཟུར་དུ་བཏབ་པ་ཡིན། ད་ལྟ་
སྨོན་ལམ་དེའི་འབྲས་བུ་ལོངས་སྤྱོད་པ་སྟེ། མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་རྣམས་དབུགས་དབྱུང་ཞིང་། །

ཞེས་པ་ལྟར་བསྒྲུབ་པ་དང་འགྲུབ་བ་དུས་མཉམ་གྱི་བྱིན་རླབས་མེད་ན་སྙིགས་མའི་སྐྱེ་བོ་འདོད་ཐག་ཉེ་ཞིང་སྙིང་རུས་ཆུང་བས་ཉམས་ལེན་ཡུན་བསྲིང་མི་ནུས་ཤིང་། ཁོ་བོའི་
སྲོག་སྒྲུབ་འདི་ཉིད་གང་ཟག་དད་ཅན་གྱིས་མ་ཡེངས་ཞག་བདུན་བསྒྲུབས་ན། རབ་དངོས། འབྲིང་ཉམས། ཐ་མ་རྨི་ལམ་དུ། བདག་གི་ཞལ་ལེགས་པར་བསྟན་ནས།
གདམས་པ་དང་རྗེས་སུ་བསྟན་པར་བགྱི་བ་དམ་བཅའ་ཡིན་མོད་གསུངས། དེར་ཤིན་ཏུ་དགའ་ཞིང་མགུ་ནས་ཕྱག་དང་བསྐོར་བ་དཔག་ཏུ་མེད་པ་བྱས། མཎྜལ་མང་པོ་ཕུལ། 
དེ་ལྟ་བུའི་གདམས་པ་བདག་ལ་ཐུགས་རྗེས་འཛིན་པར་ཞུ་ཞུས། དེ་ལྟ་བུའི་གདམས་པ་རྩ་བ་གསུམ་གྱི་སྲོག་གཅིག་ཏུ་བསྒྲུབས་ནས། ད་ལྟ་སངས་རྒྱས་ཀྱི་གོ་འཕང་ཐོབ་པར་
གདོན་མི་ཟ་བར་ཞུ་བར་འདོད་ན། གསང་སྔགས་བླ་མེད་ཟབ་ཆོས་ཀྱི་ཆེ་བ་དང་། མ་འོངས་པ་ན་ཟབ་ཆོས་འཆལ་དུ་མི་གཞུག་པའི་བཀའ་སྲོལ་འཛུགས་པའི་ཕྱིར། ཟླ་བ་

༄༅། །གཅིག་གི་བར་དུ་ཉིན་ཞག་ཕྲུགས་རེའི་ཁོངས་སུ། བརྐྱང་ཕྱག །བསྐོར་བ། མཎྜལ། གསོལ་འདེབས། ཚོགས་མཆོད་རྣམས་སྟོང་ཕྲག་རེ་རེ་ལས་མི་ཉུང་བ་
ཕུལ༑ བར་མཚམས་སུ་ཡིག་བརྒྱ་ངག་མི་དལ་བར་བགྲང༌། བླ་མ་དང་མཆོད་གནས་ལ་བསྙེན་བཀུར། མ་ནུས་པ་ལ་སྦྱིན་གཏོང༌། འཆི་ངེས་ཀྱི་སྲོག་བསླུ། གཙུག་ལག་
ཁོང་གི་ཞིག་གསོས། རྒྱལ་བའི་བཀའ་སྒྲོག་པ། ལམ་འཕྲང་བཅོས་པ་སོགས་བགྱི། དེ་ནས་ཕྱི་ནང་གསང་བའི་འདོད་ཡོན་པཱུ་ཛ་དང་། གསེར་གྱི་མཎྜལ་ཕུལ་ནས་ཞུས་
ཤིག ༑སྦྱིན་པར་བྱའོ་གསུངས། དེར་ས་ཐོབ་པའི་དགའ་བ་ཙམ་བྱུང་ནས་ཕྱག་སོགས་བཀའ་གནང་བ་ལས་ལྷག་ཙམ་བསྒྲུབས་ཏེ། ཟླ་བ་ཕྱེད་དང་གཉིས་ལོན་པའི་ཚེ། ས་
ཞིང་གང་ཡོད་བཙོངས་ནས་རྟ་རུ་བསྒྱུར། དེ་དུས་གསེར་ཁ་རྡོལ་བ་དང་དུས་མཚུངས་བྱུང་སྟེ། རྟ་རྣམས་གསེར་དུ་བསྒྱུར་བས་གསེར་སྲང་ཕྱེད་དང་ཉིས་བརྒྱ་ལྷག་ཙམ་ཁུགས་

པ་ལས། གསེར་སྲང་དོ་མ་གཏོགས་དྲུང་དུ་ཕུལ། གསེར་ཞོ་བཞི་རང་གིས་བྱས། གསེར་སྲང་ཕྱེད་དོ་ཨ་ཙ་ར་མ་ཧཱ་ཛྙཱ་ན་ཙརྱ་བྱ་བ་རྒྱ་གར་ལྷོ་ཕྱོགས་བེ་ཏ་པ་ཞིག་ལ་ཕུལ་
ནས་རིག་སྔགས་ཀྱི་སྦྱོར་བྱེད་དུ་བཅུག་སྟེ། ཞང་སྙེ་མོའི་ལྷ་ལྕམ་དེ་བ་དཔལ་འདྲེན་ཞེས་བྱ་བ་ལོ་བཅུ་བདུན་ལོན་ཅིང་བུད་མེད་རིན་པོ་ཆེའི་རིགས་ཡོན་ཏན་ཐམས་ཅད་ཀྱིས་
བརྒྱན་པ་དེ་གསང་ཡུམ་དུ་ཕུལ། གཞན་ཡང་ཚོགས་ཀྱི་མཆོད་པ་དཔག་ཏུ་མེད་པས་མཆོད་ནས། གསོལ་བ་བཏབ་པས། གནམ་ལོ་རྒྱལ་པོ་རྟའི་ལོ་སྤྲེའུ་ཟླ་བའི་ཚེས་བཅུ་ལ་
གསང་བའི་བཀའ་རྣམས་གནང་། དེ་ནས་རིམ་གྱིས་གདམས་པ་རྣམས་ལྷག་མ་མ་ལུས་པར་ཉམས་ཁྲིད་དུ་རྫོགས་པར་གནང་བ་ལ་བརྟེན་ནས་ཉམས་མྱོང་ཕུལ་དུ་བྱུང་བ་སྐྱེས་པ་
ནས་བཟུང་སྟེ། དེ་ནས་ཁོ་བོ་ཛྷཱ་ན་དྷ་རི་ཡང་བཙན་ས་ཟིན་ནོ། ༈ །ཨེ་མ་ཧོ། ཨ་ལ་ལ། དེ་ནས་ཕྱི་རབས་དོན་དུ་གསུངས་པ་ལས། གང་བྱོན་རང་བཟོ་མ་འདྲེས་པར་

༄༅། །ཟིན་བྲིས་སུ་བྲིས། རིན་པོ་ཆེའི་དྲུང་དུ་ཞུ་དག་དང་། བཀའ་གནང་ཞུས་པས། བཀའ་རྒྱ་གདམས། ཆོས་བདག་ལ་གཏད། འགྲོ་དོན་འབྱུང་བའི་སྨོན་ལམ་བཏབ་
བོ༑ །གཡུ་ཐོག་སྙིང་ཐིག་ལས། བྱིན་རླབས་བླ་མ་སྒྲུབ་པའི་ཆོས་སྐོར་སྡུག་བསྔལ་མུན་སེལ་ཐུགས་རྗེའི་ཉི་འོད་ཅེས་པའི་ཐོག་མར་ལོ་རྒྱུས་ངེས་ཤེས་འདྲེན་བྱེད་དགེ་བའི་
ལྕགས་ཀྱུ་ཞེས་བྱ་བ། རྗེ་འདི་ཉིད་ཀྱི་ཞབས་རྡུལ་སྤྱི་བོར་ཡུན་རིངས་བླངས་ཤིང༌། མི་ཕྱེད་པའི་དད་པ་དང་ལྡན་པ། ཛྙཱ་ན་དྷ་རིས་ཉུང་ངུར་བསྡུས་ཏེ་བཀོད་པ་ཡིན་ལ།
བཀའ་རྒྱའི་ཡིག་ཆུང་ཟུར་ན་ཡོད་པ་ལྟར་སྣོད་མིན་ཐེ་ཚོམ་ལོག་ལྟ་ཅན་ལ་ཟུར་ཙམ་ཡང་བཤད་པར་མི་བྱའོ། །ཨེ་མ་ཧོ། །ཕྱོགས་བཅུའི་རྒྱལ་བ་སྲས་དང་བཅས་པ་ཡི། །
མཁྱེན་བརྩེ་ནུས་པ་གཅིག་ཏུ་གྱུར་པའི་གཟུགས། །ཞིང་འདིར་མཚུངས་བྲལ་གུ་ཎར་ཡོངས་ཤར་བ། །དེ་ལ་བདག་སོགས་སེམས་ཅན་སྐྱབས་སུ་མཆི། །བདག་གིས་དུས་དང་

སྲིད་པ་ཐམས་ཅད་དུ། །མགོན་པོ་ཁྱོད་ཉིད་མཉེས་པའི་རྒྱུར་གྱུར་ནས། །དམྱལ་བའི་མེར་ཡང་ཐེ་ཚོམ་མི་འཇུག་ཅིང་། །ལུས་སྲོག་ལོངས་སྤྱོད་ཀུན་གྱིས་ཁྱོད་མཆོད་ཤོག །
གལ་ཏེ་ཁྱོད་ཉིད་མི་མཉེས་གྱུར་པ་ནས། །བླ་མེད་བྱང་ཆུབ་ཐོབ་ཀྱང་འདོར་བ་དང་། །སྐད་ཅིག་འབྲལ་མེད་ཁྱེད་ཉིད་བརྟེན་ནས་ཀྱང༌། །སྡུག་བསྔལ་འཁོར་བའི་རྒྱ་མཚོ་
སྐེམ་བྱེད་ཤོག། སྤྱི སརྦ་མངྒ་ལཾ།། །། ཁ༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་དབང་ཆོག་བདེ་ཆེན་ཀློང་ཡངས་ཞེས་བྱ་བ་བཞུགས་པའི་དབུ་ཕྱོགས་ལགས་སོ། །
ན་མོ་རཏྣ་གུ་རུ། འདིར་བླ་མ་རིགས་འདུས་རྒྱལ་བའི་དཀྱིལ་འཁོར་དུ་དབང་རྫོགས་པར་ཐོབ། བསྙེན་སྒྲུབ་ཐེམ། དམ་ཚིག་དང་ལྡན་པའི་རྣལ་འབྱོར་པས། སློབ་མ་སྣོད་
ལྡན་རྗེས་སུ་གཟུང་བའི་ཕྱིར། མཆོག་གི་དབང་བསྐུར་བའི་ཚུལ། སྦྱོར་བ་དངོས་གཞི། རྗེས་སོ། །དང་པོ་ནི། གནས་གྲོགས་སྤྱོད་དུས་སྒྲུབ་ཆོས་ཕུན་སུམ་ཚོགས་པ་འཛོམ་

༄༅། །པས། སིནྡྷཱུ་ར་དང་བྱང་སེམས་དཀར་དམར་དྲི་བཟང་བསྲེས་པས་བྱུགས་པའི་མཎྜལ་གྱི་སྟེང་དུ། རབ་དཀྱིལ་འཁོར་སྒོ་རྫོགས། འབྲིང་པདྨ་འདབ་བཞི་ཕྱོགས་
མཚོན༑ ཐ་མ་འང་ནས་ཀྱི་ཚོམ་བུ་བཀོད་པའི་དབུས་སུ། ཁྲིའི་སྟེང་དུ་བུམ་པ་མཚན་ལྡན་མགུལ་ཆིངས་ཁ་རྒྱན་དང་ལྡན་པའི་ནང་དུ་བུམ་རྫས་ཚང་མ་བླུགས་ལ་བཞག །དེའི་
མདུན་དུ་འབྲུའི་སྟེང་དུ་ཐོད་པ་མཚན་ལྡན་གྱི་ནང་དུ་ཆང་བཟང་པོ་ལ་ཨ་མྲྀ་ཏ་སྦྱར་བས་བཀང་། མེ་ལོང་གཙང་མས་ཁ་བཅད་པའི་སྟེང་དུ། བསིལ་སྨན་གྱི་གཙོ་བོ་ག་བུར།
དྲོད་སྨན་གྱི་གཙོ་བོ་ཤིང་ཀུན། འདུ་བ་སྙོམས་པ་རྣམ་རྒྱལ་གསེར་མདོག །དོན་སྣོད་ནད་སེལ་བཟང་པོ་དྲུག་བཞག །འདིའི་མཐའ་ལ་གཞུང་གཏོར་ལྔ། སྨན་རཀ ཕྱི་ནང་
གསང་བའི་ཚོགས་ཀྱི་ཡོ་བྱད་ཅི་འབྱོར་བཤམས། སྐུ་རྟེན་ཙཀ་ལི་དང་ཅོད་པན། དབུ་རྒྱན་རིགས་ལྔའི་ཕྱག་མཚན། སྟོད་སྨད་ཀྱི་གོས་དང་རྒྱན། གཞུང་གི་པོ་ཏི། གཏར་

སྲེག་སོགས་ཀྱི་ཆ་དཔྱད་རྣམས་ཀྱིས་བསྐོར། མཚན་ཉིད་ལྡན་པའི་རིག་མ་རྒྱུད་དག་པ་སྟ་གོན་བྱས་ལ། སློབ་དཔོན་གྱིས་བསྐྱེད་རྫོགས་ཀྱི་ལས་གཞུང་ཇི་ལྟ་བར་བསྲང༌། 
བསྙེན་པ་གསོ། བདག་འཇུག་བླང་ངོ༌། །གཉིས་པ་དངོས་གཞིའི་དབང་གི་རིམ་པ་ནི། སྤྱིར་ཆོས་ཐམས་ཅད་བསྡུ་ན་རྣམ་པ་གསུམ་སྟེ། གང་སྦྱང་བའི་གཞི་དང༌། གང་གིས་
སྦྱངས་པའི་གཉེན་པོ་དང་། ཇི་ལྟར་སྦྱོང་བའི་ཐབས་སོ། །སྦྱང་གཞི་ནི། འཁོར་བའི་ཆོས་ཐམས་ཅད་དེ། ལུས་ངག་ཡིད་གསུམ་དུ་འདུས་སོ། །སྦྱོང་བྱེད་ནི། མྱ་ངན་ལས་
འདས་པའི་ཆོས་ཐམས་ཅད་དེ། རྒྱུད་ལུང་མན་ངག་གསུམ་དུ་འདུས་ལ། དེའི་དོན་ཉམས་སུ་བླང་ཐབས་ཐམས་ཅད་ཟབ་མོ་བླ་མ་རིགས་འདུས་ཀྱི་དབང་ལ་བརྟེན་ནས། 
བསྐྱེད་རྫོགས་གསུམ་དུ་འདུས་པ་ཉིད་དོ། །དེ་ལ་བཞི་སྟེ། ཕྱི་དང་ནང་དང་གསང་བ་དང་། དེ་ཁོ་ན་ཉིད་ཀྱི་དབང་ངོ༌། །འདི་དག་ཀྱང་བསྐུར་ཐབས་དང༌། དམ་ཚིག་

༄༅། །དང་། མ་ཐོབ་པའི་སྐྱོན། ཐོབ་པའི་འབྲས་བུ། ཡོན་འབུལ་བ། གཏད་རྒྱ་བསྟན་པ་དྲུག་གིས་བསྡུས་ཏེ། དང་པོ་ཕྱི་ཡི་དབང་བསྐུར་བ་ནི། ཅོད་པན། བུམ་
པ༑ དབུ་རྒྱན། གོས་རྒྱན། སྨན་རཀ་གཏོར་ཚོགས། རྫས་དང་ཆ་དཔྱད། ཕྱག་མཚན་ནོ། །ནང་གི་དབང་ནི་གུ་རུ་སྨན་རྒྱལ། རིག་པའི་ཡེ་ཤེས། རིགས་ལྔ། རྒྱལ་
བ་རིགས་ཀྱི་བདག་པོ། རྟ་ཕག་མཁའ་འགྲོ་སྡེ་བཞི་དང་བཅས་པའི་སྐུ་གསུང་ཐུགས་ཡེ་ཤེས་ལྔ་དང་བཅས་པ་དང༌། དྲང་སྲོང་དང་བཀའ་སྲུང་གི་དབང་ངོ༌། །གསང་བའི་
དབང་ལ། བྱང་ཆུབ་སེམས་ཀྱི་དབང་། རིག་མ་བརྟུལ་ཞུགས་ཀྱི་དབང་། རིག་པ་ཡེ་ཤེས་ཀྱི་དབང་ངོ༌། །དེ་ཁོ་ན་ཉིད་ཀྱི་དབང་ལ། ལྟ་བ། སྒོམ་པ། སྤྱོད་པ། འབྲས་
བུ༑ ཐམས་ཅད་ཀུན་གྱི་རྫོགས་དབང་ངོ་། །དེ་ནས་བསྐུར་ཐབས་ཀྱི་རིམ་པའི་ལག་ལེན་ནི། ལས་ཀྱི་སེམས་དཔའ་ཞིག་གིས། སློབ་མ་རྣམས་གཟུངས་ཆུའམ། །ཨ་མྲྀ་ཏ་

ལྟ་བུའི་ཆུས་ཁྲུས་བྱ་རུ་གཞུག །ནང་དུ་འཇུག་པའི་གོང་དུ་བགེགས་གཏོར་བཏང་། །གུ་གུལ་གྱིས་བདུགས་ཐུན་རྫས་ཀྱིས་བགེགས་བསྐྲད། དེ་ནས་ཡོལ་བའི་ཕྱི་རོལ་དུ་གྲལ་
ལ་འཁོད་དེ། མཎྜལ་ཕུལ། སློབ་དཔོན་གྱིས། དལ་འབྱོར་རྙེད་དཀའ་བ། འཆི་བ་མི་རྟག་པ། ལས་རྒྱུ་འབྲས། འཁོར་བའི་ཉེས་དམིགས། ཐར་པའི་ཕན་ཡོན་རྒྱས་
བར་བཤད། དེ་ནས་གསང་སྔགས་བླ་མེད་ལ་སྤྲོ་བ་བསྐྱེད་དེ། ཐེག་དམན་གྱིས་ཉེས་དམིགས་བཤད་དོ། །ཀྱེ་ཧོ་ཉོན་ཅིག་རིགས་ཀྱི་བུ། །བསྐལ་པ་གྲངས་མེད་དུ་མ་རུ། །
འབད་ཀྱང་གྲོལ་བར་མི་འགྱུར་ཞིང༌། །བྱང་ཆུབ་སྒྲུབ་ལ་གཏན་གྱི་གེགས། །ཐེག་པ་དམན་པའི་ལམ་ཡིན་ལ། །ཨུ་དུམ་ཝཱ་རའི་མེ་ཏོག་ལྟར། །སངས་རྒྱས་འཇིག་རྟེན་
འབྱོན་པ་དང༌། །ཤིན་ཏུ་ཆེས་ཆེར་རྙེད་དཀའ་ལ། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་རྙེད་དཀའ་འོ། །གང་གིས་ཚེ་འདིར་མཆོག་ཐོབ་པའི། །ལམ་

༄༅། །རྙེད་གྱུར་པས་སྐལ་བ་བཟང་། །དབུལ་པོས་རིན་ཆེན་གཏེར་རྙེད་དེ། །བྱེས་སུ་སྟོར་བའི་བུ་རྙེད་པའི། །བྱིས་པ་གང་དག་ཆེར་དགའ་ནས། །སྡུག་བསྔལ་ཀུན་ལས་
རྣལ་གྲོལ་ཞིང་། །བདེ་ཆེན་འགྱུར་མེད་གོ་འཕང་མཆོག །ཡུད་ཀྱིས་སྟེར་ལ་ཅིས་མི་སྤྲོ། །ཞེས་བརྗོད་ལ་སློབ་མ་རྣམས། གསང་སྔགས་བླ་མེད་ཀྱི་ལམ་ཟབ་མོ་རྙེད་པ་རེ་
དགའ༑ རེ་ལེགས། རེ་འཚེངས། རེ་སྤྲོ་སྙམ་པ་བྱེད་དུ་གཞུག །དེ་ནས་སྐྱབས་སུ་འགྲོ་བ་ནི། ཕྱོགས་དུས་དཀོན་མཆོག་གསུམ་འདུས་པ། །བླ་མ་རྡོ་རྗེ་འཛིན་རྒྱལ་ལ། །
བདག་དང་མཁའ་མཉམ་སེམས་ཅན་ཀུན། །བྱང་ཆུབ་བར་དུ་སྐྱབས་སུ་མཆིའོ། །ཞེས་ལན་གསུམ་བརྗོད་དུ་འཇུག །དེ་ནས་སེམས་བསྐྱེད་པ་ནི། མཐའ་ཡས་འགྲོ་བའི་
དོན་གྱི་ཕྱིར། །རྡོ་རྗེ་འཛིན་པ་མཆོག་བསྒྲུབས་ནས། །ཞི་སོགས་ཕྲིན་ལས་རྣམ་བཞི་ཡིས། །འགྲོ་རྣམས་བདེ་ལ་དགོད་པར་བྱ། །ཞེས་ལན་གསུམ་བརྗོད་དུ་གཞུག །དེ་

ནས་གསོལ་བ་གདབ་པ་ནི། རིགས་ཀྱི་བདག་པོ་རྡོ་རྗེ་འཛིན། །འཁོར་བས་མནར་བ་བདག་ལ་གཟིགས། །བདེ་ཆེན་རྒྱལ་བའི་གྲོང་མཆོག་ཏུ། །དེ་རིང་བདག་ནི་གཞུག་ཏུ་
གསོལ༑ །ཞེས་ལན་གསུམ་དེ་ནས་གནང་བ་སྦྱིན་ཏེ་སློབ་དཔོན་གྱིས། བུ་ཉོན་དུས་གསུམ་སངས་རྒྱས་ཀྱིས། །གསང་ཆེན་བླ་མེད་གསུངས་པ་ཡི། །བདུད་རྩིའི་མཆོག་དེ་
ངས་བྱིན་གྱིས། །སྣོད་དང་ལྡན་པར་ད་གྱུར་ཏོ། །ཞེས་བརྗོད་མིག་དར་བཅིངས། མེ་ཏོག་དེ་ནས་རྟོག་པ་བསྡུ་སྟེ། རྣམ་གཡེངས་རྟོག་པའི་དབའ་རླབས་རྣམས། །ལེགས་
པར་བསྡུས་ཏེ་ཉན་པར་བྱ། །བདེ་གཤེགས་རྣམས་ཀྱི་བྱིན་རླབས་ནི། །ཡིད་གཞན་ཡེངས་ལ་འཇུག་མི་འགྱུར། །ཞེས་བརྗོད། དེ་ནས་སྡོམ་པ་འབོགས་པ་ནི། སངས་རྒྱས་
ཀུན་དངོས་རྡོ་རྗེ་འཛིན། །བདག་ལ་བརྩེ་བས་དགོངས་སུ་གསོལ། །བདག་མིང་འདི་ཞེས་བགྱི་བ་ཡིས། །དུས་འདི་ནས་ནི་བྱང་ཆུབ་བར། །སོ་སོར་ཐར་དང་བྱང་ཆུབ་

༄༅། །སེམས། །རིགས་འཛིན་གསང་སྔགས་བླ་མེད་ཀྱི། །སྡོམ་པ་མ་ལུས་བདག་གིས་གཟུང་། །སེམས་ཅན་འགྱུར་མེད་བདེ་ལ་འགོད། །ཅེས་ལན་གསུམ་བརྗོད་དུ་
གཞུག ༑དེ་ནས་གསང་བ་བསྒྲགས་པ་ནི། གནས་གསུམ་དྲི་ཡི་ཐིག་ལེ་བྱ། སྙིང་གར་རྡོ་རྗེ་བཞག་ནས། ཨོཾ་བཛྲ་ཙིཏྟ་ཨཱཿ ཞེས་ཟླ་བའི་དཀྱིལ་འཁོར་བསམ། བོ་དྷི་ཙིཏྟ་
ཧཱུྃ༑ ཞེས་བརྗོད་པས་དེའི་སྟེང་དུ་རྡོ་རྗེ་དཀར་པོ་གྱེན་དུ་ལངས་པ་རེ་རེ་བསམས་ལ། རྡོ་རྗེ་སྤྱི་བོར་བཞག་སྟེ། གསང་ཆེན་དམ་ཚིག་རྡོ་རྗེ་མཆོག །བུ་ཁྱོད་སྤྱི་བོར་བཞག་
པས་ནི། །རྡོ་རྗེའི་སྐུ་རུ་ཁྱོད་ཉིད་འགྲུབ། །འགྱུར་མེད་ཡེ་ཤེས་མཆོག་ཏུ་འགྱུར། །གཞན་དུ་སྨྲས་ན་དེ་ལྟ་མིན། ཞེས་བརྗོད། ཡེ་ཤེས་ཀྱི་རྡོ་རྗེ་སྤྱི་བོར་བསྟིམ་མོ། །དེ་ནས་
དམ་ཆུ་བླུད་པ་ནི། ཀྱེ་ཀྱེ་བུ་ཁྱོད་བདག་ལ་ཉོན། །རིགས་འདུས་རྒྱལ་བའི་བྱིན་ཐོབ་ནས། །ཕྱི་ནང་གསང་བ་ཁྱད་པར་གྱི། །དམ་ཚིག་མཐའ་དག་བསྲུང་ནུས་སམ། །ཞེས་

བརྗོད༑ སློབ་མས། ལྕགས་ལ་གསེར་འགྱུར་རྩི་བཞིན་དུ། །གཙོ་བོ་དྲིན་ལས་དེ་རིང་བདག །བདེ་བ་ཆེ་ལ་རེག་པ་ན། །བཀའ་ལས་ནམ་ཡང་འདའ་རེ་ཀན། །ཞེས་
བརྗོད་གཞུག་པས་མནའ་བཀག་སྟེ། ནང་མཆོད་ལྕེ་ཐོག་ཏུ་བླུགས་སྤྱི་བོར་རྡོ་རྗེ་བཞག་སྟེ། འདི་ནི་རྡོ་རྗེ་བདུད་རྩིའི་ཆུ། །འཐུངས་ནས་དམ་ཚིག་མ་བསྲུངས་ན། །མནར་
མེད་དམྱལ་བར་ཁྱོད་སྲེག་ཅིང་། །བསྲུངས་ན་དངོས་གྲུབ་མཆོག་ཐོབ་འགྱུར། །བཛྲ་ཨ་མྲྀ་ཏ་ས་མ་ཡ་ཧཱུྃ། ཞེས་བརྗོད། དེ་ནས་སློབ་མས་གདོང་གཡོགས་བཅིངས་པའི་སྤྱི་ཚེ
བོར་བླ་མའི་ཕྱག་བཞག་སྟེ། ཨོཾ་ཨཱ༔ཧཱུཾ་བཛྲ་ཨཱཏྨ་ཀོཉ་ཧཾ། ཞེས་བརྗོད་རྡོ་རྗེ་སེམས་དཔར་བྱིན་གྱིས་བརླབས་ལ། རྡོ་རྗེས་སྣ་ཁྲིད་ནས་ཡོལ་བའི་ནང་དུ་འཁྲིད། དཀྱིལ་
འཁོར་གྱི་ཤར་སྒོའི་ནང་དུ་ཞུགས། གཙོ་བོའི་མདུན་དུ་འདུག་པར་བསམ། བླ་མས་གཙོ་བོའི་སྔགས་བཟླས་ཤིང༌། ཕྱག་སྤྱི་བོར་བཞག །སློབ་མས་སྙིམ་པ་མེ་ཏོག་གིས་གང་

༄༅། །བ་བླ་མ་ལ་གཏོར། པྲ་ཏིཙྪ་བཛྲ་ཧོཿ། ཞེས་བླ་མ་ལ་འཐོར་རོ། །དེ་ནས་གདོང་གཡོགས་ཕྱེ་སྟེ། སློབ་དཔོན་གྱིས། གདོད་ནས་རང་གསལ་ཡེ་ཤེས་མིག །མ་
རིག་ལིང་ཐོག་གིས་བསྒྲིབས་པ། །དོ་ནུབ་རྡོ་རྗེའི་སྤྱན་དུ་དབྱེ། །དཀྱིལ་འཁོར་འདི་ལྟོས་དོན་ཆེན་ཐོབ། །བཛྲ་ཛྷཱ་ན་ཙཀྲུ་པྲ་བེ་ཤ་ཡ་ཨ། ཞེས་བརྗོད་དེ་དཀྱིལ་འཁོར་གྱི་ལྷ་
ངོ་སྤྲད་ནས། སློབ་དཔོན་གྱིས། གསང་ཆེན་རྒྱལ་བའི་དཀྱིལ་འཁོར་འདིར། །ལན་གཅིག་མཐོང་བ་ཙམ་གྱིས་ཀྱང་། །གྲངས་མེད་བསྐལ་པའི་སྡིག་པ་འདག །སྔགས་ཚུལ་
སྤྱོད་ན་སྨོས་ཅི་དགོས། །ཞེས་བརྗོད། དེ་ནས་ཡེ་ཤེས་དབབ། གསོལ་བ་གདབ་པ་ནི། སློབ་མས་མེ་ཏོག་དང་བཅས་པའི་སྙིམ་པ་ཐལ་མོ་སྦྱར་ནས། ཀྱེ་ཧོ་བཅོམ་ལྡན་རྡོ་
རྗེ་འཛིན། །སངས་རྒྱས་ཀུན་གྱི་གསང་བའི་མཛོད། །རང་ལ་གནས་པའི་ཡེ་ཤེས་མཆོག །དོ་ནུབ་རང་སར་དབབ་ཏུ་གསོལ། །ཞེས་བརྗོད་དུ་གཞུག །དེ་ནས་དཔོན་སློབ་

གཉིས་ཀས་རྩ་བ་གསུམ་གྱི་ལྷ་ཚོགས་ནམ་མཁའ་གང་བ། ཆར་དྲག་ཏུ་བབ་པ་ཙམ་དུ་བྱུང་། སློབ་མ་ལ་སིབ་སིབ་ཐིམ་པར་བསམས་ནས། སློབ་དཔོན་གྱིས་བྱིན་འབེབས་
ཆེན་མོའི་དབང་རོལ་མོ་སྒྲ་དང་བཅས་པ་གྱེར། གུ་གུལ། ཤ་ཆེན། ཡུངས་ཀར། །བྱི་ལའི་བྲུན་ཅུང་ཟད་དང་བཅས་པའི་དུད་པས་བདུག །རྩ་སྔགས་ཀྱིས་བྱིན་གྱིས་བརླབ་
པའི་ནས་སམ། བདུད་རྩི་གཏོར། ལུས་ལ་གར། ངག་ལ་སྔགས། སེམས་ཏིང་ངེ་འཛིན་སོགས། ཡེ་ཤེས་ཕེབས་པའི་རྟགས་འབྱུང་ངོ་། །གལ་ཏེ་དེས་མ་ཕེབས་ན་
དམིགས་པའི་འགྲོ་བཟློག་ཞལ་ཤེས་ལྟར་བྱས་པས་ངེས་པར་ཕེབས་སོ། །དེ་ནས་ཅོད་པན་མིང་གི་དབང་བསྐུར་ཏེ། དར་སྣ་ལྔའི་ཅོད་པན་མེ་ཏོག་དང་བཅས་པའི་མིག་
བཙུམས་ཏེ། དཀྱིལ་འཁོར་ཤར་ཕྱོགས་ནས་དབུས་སུ་དོར་ལ། བདག་གིས་མེ་ཏོག་འདི་དོར་བས། །སྔོན་ཚེ་ཚེ་རབས་གྲངས་མེད་ནས། །རྗེས་སུ་བཟུང་བའི་ཡི་དམ་ལྷ། །

༄༅། །གང་ཡིན་དེ་ལ་འབབ་པར་ཤོག །པུཥྤེ་པྲ་ཏཱིཙྪ་ཧོཿ། ཞེས་དོར་གང་ལ་བབས་པའི་ཡི་དམ་དུ་ཕོག །དེའི་རིགས་ལ་གྲས་པའི་གསང་མཚན་བརྟག །དེ་ནས་སློབ་
དཔོན་གྱིས་ཅོད་པན་སློབ་མའི་སྤྱི་བོར་བཏགས་ལ་འདི་སྐད་བརྗོད་དོ། །སྔོན་ཚེ་འབྲེལ་ལྷའི་བྱིན་གྱིས་བརླབས། །བར་ཆད་བདུད་ལས་རྒྱལ་བའི་རྟགས། །ཆོས་གྲགས་རྒྱལ་
བའི་ཞིང་དུ་འགྲོ། །ཅོད་པན་མིང་བཅས་དབང་ཐོབ་ཤོག །པུཥྤེ་པྲ་ཏཱིཙྪ་ཨ་བྷི་ཥིཉྩ་ཧཱུྃ། ཞེས་བརྗོད་དོ། །དེ་ནས་བུམ་དབང་ནི། བུམ་པ་ཨ་མྲྀ་ཏས་བསང་། སྭ་བྷཱ་ཝས་
སྦྱངས༑ སྟོང་པའི་ངང་ལས་ཡི་གེ་བྷྲཱུྃ་ཅིག་གསལ། དེ་ལས་འོད་ཟེར་འཕྲོས། རྒྱལ་བ་མཆོད། ཚུར་འདུས་བྷྲཱུྃ་ལ་ཐིམ། དེ་ཡོངས་སུ་གྱུར་པ་ལས། སྣོད་བཅུད་རྣམ་དག་
རྟེན་དང་བརྟེན་པའི་དཀྱིལ་འཁོར་དུ་བསྐྱེད། མཆོད་བསྟོད་བཟླས་པ་འདོད་གསོལ་བྱས་རྗེས་ལྷ་རྣམས་འོད་དུ་ཞུ། བུམ་ཆུ་དང་དབྱེར་མེད་དུ་བསམ། དེ་ནས་བུམ་དབང་

བསྐུར་ཏེ། སློབ་མའི་དམིགས་པ་ནི། བུམ་པ་དེ་ཕྱི་རིན་པོ་ཆེ་ལས་གྲུབ་པ་བུམ་པ་ཚད་ལྡན་ནང་ཡེ་ཤེས་ཀྱི་ལྷའི་གཞལ་ཡས་ཁང་གི་ནང་དུ། རྩ་བ་གསུམ་གྱི་ལྷ་ཚོགས་འོད་དུ་
ཞུ་བའི་བདུད་རྩིས་གང་བ་སྤྱི་བོ་ནས་བླུགས་པས། ཐོག་མེད་དུས་ནས་བསགས་པའི་སྡིག་སྒྲིབ་ཉེས་ལྟུང་བག་ཆགས་ཐམས་ཅད་བཀྲུས། རྒྱལ་བའི་ཐུགས་རྗེ་བདུད་རྩི་ཆུའི་
རྣམ་པས་ལུས་གང་ལ། །སྣོད་བཅུད་ལྷ་རུ་དག་པའི་བུམ་དབང་ཐོབ་པར་བསམ། བུམ་པ་སྤྱི་བོར་བཞག །བུམ་ཆུ་སྤྱི་བོར་བླུགས་ལ། རོལ་མོ་བཅས་པས་སློབ་དཔོན་གྱིས་
འདི་སྐད་དོ། །ཨོཾ་སྤྲོས་བྲལ་ཆོས་སྐུའི་འཁོར་ཡུག་བུམ་པ་ཟླུམ། །ནང་ནི་ཡེ་ཤེས་ལྷ་ཡི་བདུད་རྩིས་གང་། །སྐལ་ལྡན་བུ་ལ་བུམ་པའི་དབང་བསྐུར་བས། །སྒྲིབ་གཉིས་རབ་
བཀྲུས་རིགས་ལྔའི་དབང་རྫོགས་ཤོག །ཨོཾ་བུདྡྷ་བཛྲ་རཏྣ་པདྨ་ཀརྨ་མུ་ཏྲ་ཨ་བྷི་ཥིཉྩ་ཨོཾ་ཧཱུྃ་ཏྲཱྃ་ཧྲཱིཿཨཿ། ཞེས་བརྗོད་དོ། །དེ་ནས་དབུ་རྒྱན་གྱི་དབང་ནི། རིན་ཆེན་པྲོག་ཞུ་རིགས་

༄༅། །ལྔའི་ཕྱག་མཚན་སྙིང་པོར་བཅས་པའི་དབང་བསྐུར་བས། སྣོད་ཀྱི་འཇིག་རྟེན་ཕྱོགས་བཞི་དབུས་ལྔ་གནས་འགྱུར། རྡོ་རྗེ་ལ་སོགས་པའི་ཁང་པ་ལྔར་བྱས། རིགས་
ལྔ་ཡེ་ཤེས་ལྔའི་བཞུགས་གནས། བྱིན་རླབས་ཀུན་འབྱུང་བྱ་བ་བཞུགས་གནས་ཐམས་ཅད་ལ་མ་རྨོངས་པ་དབང་བསྒྱུར་བའི་ཡེ་ཤེས་ཀྱི་སྐུ་དང་ལྡན་པར་བསམས་ལ། འདི་
སྐད་དོ། །ཧཱུཾ་འཁོར་ལོ་རྡོ་རྗེ་རིན་ཆེན་པདྨ་དང་། །རྒྱ་གྲམ་སངས་རྒྱས་བཞུགས་གནས་རིན་ཆེན་འོད། །རབ་མཛེས་རིན་ཆེན་པྲོག་ཞུའི་དབང་བསྐུར་བས། །སྐུ་ལྔ་རིགས་ལྔ་
ཡེ་ཤེས་ལྔ་དབང་ཤོག །ཨོཾ་བཛྲ་བུདྡྷ་རཏྣ་པདྨ་ཀརྨ་གུབྟ་ཏྲཱཾ། ཨ་བྷི་ཥིཉྩ་ཨ། ཅེས་བརྗོད་དེ་ནས་གོས་རྒྱན་གྱིས་དབང་བསྐུར་ཞིང་དམ་ཚིག་དོན་ལ་བསམ་བཅུག་སྟེ། ཧཱུྃ་ཕྲེང་
བ་སྙན་ཆ་མགུར་ཆུ་དོ་ཤལ་དང༌། །དབུ་རྒྱན་སེ་མོ་དོ་དང་གདུ་བུ་དང༌། །སྟོད་སྨད་གོས་རྒྱན་མཛེས་པའི་དབང་བསྐུར་བས། །མི་བརྗེད་གཟུངས་ཐོབ་བདུད་དཔུང་ཟིལ་

གནོན་པ། །མི་སྙན་སྐྱོན་བྲལ་ཡེ་ཤེས་དབྱིངས་སུ་འཁོད། །དབྱིངས་རིགས་ཡོངས་འབྲེལ་སྣ་ཚོགས་སྤྲུལ་སྐུར་འཆར། །ཐབས་ཤེས་དབང་ལྡན་གསང་སྔགས་རྨད་དུ་བྱུང༌།
ཆོས་ཀྱི་ཁྲེལ་ལྡན་ཉོན་མོངས་ཚ་གྲང་སྐྱོབ། །སྙིང་པོའི་ཆོས་འཁོར་བསྐོར་ཕྱིར་གདུ་བུ་སྟེ། །རྟགས་ལ་བརྟེན་ནས་དོན་མཐོང་དབང་ཐོབ་ཤོག །ༀསརྦ་རཏྣ་ཨ་བྷི་ཥིཉྩ་ཧཱུྃ། །
ཞེས་བརྗོད། དེ་ནས་སྨན་རག་གཏོར་ཚོགས་དང་རྔ་བོ་ཆེའི་དབང་བསྐུར་ཏེ། །ཚིག་གི་དོན་བསམ་བཅུག་ལ། ཧཱུྃ་རིགས་ལྔ་ཡབ་ཡུམ་སྦྱོར་བའི་བདུད་རྩི་དང༌། །འཁོར་བ་ད 
བྱིངས་སུ་གྲོལ་བའི་རཀྟ་མཆོག །འདོད་ཡོན་ལྷ་མོས་བརྒྱན་པའི་གཏོར་ཚོགས་དང་། །གྲག་སྟོང་སྒྲ་འབྱིན་རྔ་ཆེན་དབང་བསྐུར་བས། །རྩ་བ་གསུམ་གྱི་ཐུགས་དམ་དབྱིངས་
སུ་བསྐང༌། །དམ་ཅན་བཀའ་སྲུང་དབང་སྡུད་བྲན་དུ་ཁོལ། །དགྲ་བགེགས་ལོག་རྟོག་བདུད་དཔུང་ཐལ་བར་རློག །ཕྲིན་ལས་རྣམ་བཞིས་འགྲོ་འདུལ་དབང་ཐོབ་ཤོག །ༀ་

༄༅། །ཨཱཿཧཱུྃ་སརྦ་པཉྩ་ཨམྲྀ་ཏ། མ་ཧཱ་རཀྟ་བྷ་ལིཾ་ཏ། ཌཱ་མ་རུ། སརྦ་པཱུཙྪ་ས་མ་ཡ། ཨ་བྷི་ཥིཉྩ་སིདྡྷི་ཨཱ་བེ་ཤ་ཡ་ཨ་ཨ། ཞེས་རིམ་པར་སྤྱི་བོར་བསྐུར་རོ། །དེ་ནས་སྨན་
གཞོང་སྨན་དང་ཆ་དཔྱད་ཀྱི་དབང་བསྐུར་ཏེ། རྡོ་རྗེ་སློབ་དཔོན་རིགས་འདུས་རྒྱལ་བའི་སྐུ་གུ་ཎ་དེ་ཉིད། སངས་རྒྱས་སྨན་བླའི་སྐུར་གྱུར་པ་དེ་ཉིད་ལ། རིགས་གསུམ་མགོན་
པོ་ལ་སོགས་པའི་ནང་པའི་འཁོར་དང༌། རྒྱུན་ཤེས་ཀྱི་བུ་ལ་སོགས་པ་དྲང་སྲོང་གི་འཁོར་དང་། ཚངས་པ་བརྒྱ་བྱིན་ལྷ་ཡི་འཁོར། མ་ཧཱ་དེ་བ་ལ་སོགས་ཕྱི་པའི་འཁོར། །
འབྱུང་བ་ལྔའི་སྨན་གྱི་ལྷ་མོ་དང་། རིག་པ་འཛིན་པའི་འཁོར་དཔག་ཏུ་མེད་པས་བསྐོར་བ། སྤྲིན་ཕུང་འཁྲིགས་པ་ལྟར་བསྒོམས་པའི་སྨན་རྒྱལ་གྱི་སྤྱི་བོ་སྙིང་ག་ལྟེ་བ་གསང་
གནས་བཞི་ནས། རིག་པའི་ཡེ་ཤེས་བཞི་དང་། མགྲིན་པ་ནས་ཡིད་ལས་སྐྱེས་འོད་དཔག་མེད་ཀྱི་རྣམ་འཕྲུལ་ཡིད་ལས་སྐྱེས་ཀྱིས་ཞུ་ཆེན་མཛད། རིག་པའི་ཡེ་ཤེས་བཞིས་

རྒྱུད་བཞི་རིམ་པ་བཞིན་དུ་ལུང་ཕོག །རྗེས་སུ་གནང་བཀའ་གཏད་དེ། བཞི་པོ་དེ་དག་ཀྱང་ཡིག་འབྲུ་མཐིང་དཀར་སེར་ལྗང་གི་རྣམ་པ་ནམ་མཁའ་ནས་ཆར་ལྟར་བབས། 
རང་གི་སྙིང་ག་ནས་སྤྱི་བོ་ལྟེ་བ་གསང་གནས་རྣམས་སུ་ཐིམ་པས། དེའི་ཚིག་དོན་རྒྱུད་ལ་བཀྲ་ལམ་སྐྱེས་པར་བསམ། དེའི་རྗེས་སུ་འཁོར་ཚོགས་དེ་རྣམས་ཐམས་ཅད་ཀྱིས་
ཀྱང་༑ རང་རང་གི་ལུགས་ཀྱི་གསོ་བའི་གཞུང་ལུགས་ཐམས་ཅད་ཀྱང་ཕོག །དེའང་དབྱངས་གསལ་གྱི་ཡི་གེ་དཀར་དམར་འོད་ཀྱི་རང་བཞིན་དུ་བྱས་པ་རང་ལ་ཐིམ། མཐར་
འཁོར་ཐམས་ཅད་ཡིད་ལས་སྐྱེས་ལ་ཐིམ། དེ་ཡང་རང་གི་མགྲིན་པར་འོད་དམར་པོར་ཞུ་ནས་ཐིམ་པས། རྒྱུད་བཞིའི་དོན་མ་ལུས་པ་ཁོང་དུ་ཆུད། ཚིག་འཆད་པ་ལ་ཐོགས་པ་
མེད་པའི་ང་རྒྱལ་ལ་བཞག །དེ་ནས་རིག་པའི་ཡེ་ཤེས་བཞི་སྨན་རྒྱལ་ལ་ཐིམ། དེ་ཡང་རང་གི་སྤྱི་བོ་ནས་འོད་དུ་ཞུ་བ་སྤྱི་བོ་ནས་ཐིམ་པས། ཆུ་ལ་ཆུ་བཞག་བཞིན་དབྱེར་མེད་

༄༅། །དུ་ཐིམ་པར་བསམས་ལ། རྒྱུད་བཞི་ཆ་ལག་དང་བཅས་པ་སློབ་མའི་མགོར་བཞག་ནས། གསོ་དཔྱད་མཐོང་བཤད་ཀྱི་དཔེ་ལུང་ཐོབ་པར་བསམས་ལ། སློབ་དཔོན་
གྱིས་རོལ་མོ་དབྱངས་དང་བཅས་པས་འདི་སྐད་དུ། འགྲོ་ལྔ་མ་རིག་དུག་ལྔའི་རྒྱུ་ལས་ནི། །རླུང་མཁྲིས་བད་ཀན་ལྡན་འདུས་ནད་ལྔས་གཟིར། །དེ་དག་ཡེ་ཤེས་ལྔ་དང་སྨན་
སྦྱོར་ལྔས། །རྒྱུ་དང་འབྲས་བུ་ལྔ་ལྔའི་ནད་སེལ་བ། །རིག་པའི་ཡེ་ཤེས་ལྔ་ལས་བྱུང་གྱུར་པའི། །རྒྱུད་ཆེན་སྡེ་བཞི་འཇུག་དོན་བཅས་པ་ལྔས། །བཅོ་བརྒྱད་ཆ་ལག་དང་
བཅས་གསོ་དཔྱད་ཀྱི། །གཞུང་གདམས་མ་ལུས་ཀུན་འདུས་དབང་བསྐུར་བས། ཚིག་དོན་ཇི་བཞིན་རྟོགས་པའི་དབང་ཐོབ་ཤོག །ཨོཾ་ཨཱཿཧཱུྃ་ཨ་མྲྀ་ཏ་ཧྲྀ་ད་ཡ་ཨངྒ་ཨཥྚ་གུ་ཧྱ།
ཨུ་པ་དེ་ཤ་ཏནྟྲ་སརྦ་ཨ་བྷི་ཥིཉྩ་ཧཱུྃ། ཞེས་རྒྱུད་སློབ་མའི་སྤྱི་བོར་བཞག །བཤད་དཀྲོལ་སྐྱོངས་ཤིག་བྱའོ། །དེ་ནས་ཀ་པཱ་ལ་མེ་ལོང་སྨན་དང་བཅས་པ་བདུད་རྩིའི་རང་བཞིན་

དུ་བྱིན་གྱིས་བརླབས་ནས་སློབ་མའི་སྤྱི་བོར་བཞག །ཚིག་དོན་བསམ་དུ་བཅུག་ལ། སློབ་དཔོན་གྱིས་འདི་སྐད་དོ། །ཀ་པཱ་ལ་ནི་ཕྱི་སྣོད་འཇིག་རྟེན་ཁམས། །ས་ཆུ་མེ་རླུང་
སྨན་རྣམས་བསྐྱེད་པའི་གཞི། །བདུད་རྩིས་གང་བ་ནང་བཅུད་སེམས་ཅན་ཏེ། །ཤ་ཁྲག་དྲོད་དབུགས་སྨན་དུ་མ་གྱུར་མེད། །མེ་ལོངས་བསིལ་དྲོད་སོ་སོར་འཆར་བའི་བརྡ། །
ཉོན་མོངས་ཆག་སྡོང་གིས་བསྐྱེད་ཚ་གྲང་ནད། །ཐབས་ཤེས་ག་བུར་ཤིང་ཀུན་སྨན་གྱིས་སེལ། །གཏི་མུག་ཚ་གྲང་འདྲེས་པས་ཆགས་སྡང་ཐོབ། །བསྐྱེད་རྫོགས་ཟུང་འཇུག་ཨ་
རུས་འདུ་བ་སྙོམས། །ཕ་རོལ་ཕྱིན་དྲུག་བཟང་པོ་དྲུག་ལ་འཛོམ། །སྣང་སྲིད་འཁོར་འདས་བདུད་རྩི་ཆེན་པོའི་ཀློང་། །མ་ལུས་སྨན་གྱི་དབང་མཆོག་འདི་བསྐུར་བས། །རྒྱུ་
འབྲས་ནད་རྣམས་ཀུན་སེལ་དབང་ཐོབ་ཤོག །ཨོཾ་ཨཱཿཧཱུྃ་སརྦ་ཨ་མྲྀ་ཏ་ཨ་བྷི་ཥིཉྩ་ཧཱུྃ། ཞེས་སྤྱི་བོར་གཞག་གོ །དེ་ནས་ནང་མཆོད་དེ་ལྕེ་ཐོག་ལ་བླུགས་པས། རང་ལུས་ཀྱི་

༄༅། །ནང་འགྲོ་བ་རིགས་དྲུག་གིས་གང་བ། བདུད་རྩི་འཐུངས་པས་རྒྱུ་འབྲས་ནད་ལས་གྲོལ་བར་བསམ། དེ་ནས་གཙག་བུ་སོགས་ཆ་དཔྱད་རྣམས་རིམ་གྱིས་གཏད་ཅིང་
ཚིག་དོན་བསམ་དུ་བཅུག་ལ། ཧཱུྃ་ཡེ་ཤེས་གཙག་ཆས་དུག་གསུམ་རྣག་ཁྲག་དབུགས། །གཏུམ་མོའི་མེ་བཙས་གཟུང་འཛིན་ཟུག་གཟེར་བསྲེག །དྲན་པའི་སྐམ་པས་རྣམ་རྟོག་
མདེའུ་འབྱིན། །ཤེས་རབ་མཚོན་གྲིས་བདག་འཛིན་ཤ་རོ་བཅད། །ཉམས་མྱོང་སྐྱུང་བུས་ཉོན་མོངས་རུས་སྐྱོན་བརྡར། །བསྐྱེད་རྫོགས་ཐུར་མས་མ་རིག་རབ་རིབ་དང་། །ཆ
སྣང་ལོག་རང་འཁྲུལ་སྙིང་རླུང་སེལ་བར་བྱས། །སྙན་བརྒྱུད་ཆ་དཔྱད་ཀུན་འདུས་དབང་བསྐུར་བས། །རྒྱུ་འབྲས་ནད་ཡུལ་འབྱིན་པའི་དབང་ཐོབ་ཤོག །ཨོཾ་ཨཱཿཧཱུྃ་བཛྲ་པུ་ཀ་
ར་སརྦ་ཨ་བྷི་ཥིཉྩ་ཧཱུྃ། ཞེས་བརྗོད། དེ་ནས་ཕྱག་མཚན་རེ་རེ་བཞིན་དབང་བསྐུར་ལ། ཚིག་དོན་བསམ་དུ་བཅུག་ལ་འདི་སྐད་དོ། །ཨོ་ཆོས་དབྱིངས་སྨན་གྱི་འཁོར་ལོས་གཏི་

མུག་ནད་རྒྱུན་གཅོད། །ཧཱུྃ་མེ་ལོང་ཡེ་ཤེས་རྡོ་རྗེས་ཞེ་སྡང་བྲག་རི་འཇོམས། །སྭཱ་མཉམ་ཉིད་ཡིད་བཞིན་ནོར་བུས་ང་རྒྱལ་དབུལ་ཕོངས་སེལ། །ཨཱཿསོར་རྟོག་པདྨའི་བཅུད་
ཀྱིས་ཆགས་སྲིད་རང་སར་གྲོལ། །ཧོབྱ་གྲུབ་རྒྱ་གྲམ་བརྗིད་པས་ཕྲག་དོག་རླུང་དམར་འགྱེལ། །སྟོང་ཉིད་ལྷུང་བཟེད་ནང་དུ་བདེ་ཆེན་བདུད་རྩིས་གང༌། །མ་རུངས་ཚར་
གཅོད་རྗེས་འཛིན་གྲི་གུག་ཐོད་པར་བཅས། །དཔལ་ལྡན་རིགས་འདུས་རྒྱལ་བའི་ཕྱག་མཚན་དབང་བསྐུར་བས། །དུག་ལྔའི་དགྲ་བཅོམ་རིགས་ལྔའི་རྟེན་དབང་མཆོག་ཐོབ་
ཤོག ༑ༀ་ཨཱཿདྷརྨ་དྷཱ་ཏུ་ཨ་བྷི་ཥིཉྩ་ཧཱུྃ། ཞེས་བརྗོད་དོ། །དེ་ནས་ནང་ལྟར་ལྷ་དབང་བསྐུར་བའི་ཡོན་དུ་མཎྜལ་ཕུལ་ཏེ་གསོལ་བ་གདབ་པ་ནི། ཧཱུྃ་རིགས་འདུས་སངས་རྒྱས་
ཀུན་གྱི་གཙོ། །རྡོ་རྗེ་འཛིན་པའི་བཀའ་དྲིན་གྱིས། །བླ་མེད་ཕྱི་དབང་རྫོགས་པར་ཐོབ། །ད་ནི་བླ་མེད་ནང་གི་དབང་། །བདག་ལ་བཀའ་དྲིན་སྩལ་དུ་གསོལ། །ཅེས་ལན་

༄༅། །གསུམ་བཟླས་བཅུག །དེ་ནས་སློབ་དཔོན་གྱིས། སྐུ་རྟེན་རེ་རེ་ནས་སློབ་མའི་སྤྱི་བོར་བསྐུར་ཞིང་། དེ་ལ་དམིགས་རྟེན་བྱས་ནས། དོན་ལ་ཏིང་ངེ་འཛིན་གྱི་ལྷ་སོ་
སོའི་སྤྱི་བོར། དཔོན་སློབ་གཉིས་ཀས་རྩེ་གཅིག་ཏུ་བསམས་ནས་འདི་སྐད་དོ། །ཧཱུྃ་ཐུགས་སྤྲུལ་མི་བསྐྱོད་རིག་པའི་ཡེ་ཤེས་མཐིང་། །མཚན་དཔེའི་རྒྱན་རྫོགས་རྡོ་རྗེ་ལྷུང་
བཟེད་བསྣམས། །རྩ་རྒྱུད་སྟོན་མཛད་མེ་ལོང་ཡེ་ཤེས་ངང་། །ཞེ་སྡང་རྒྱུ་འབྲས་ནད་སེལ་དབང་བསྐུར་རོ། །ཨོཾ་ཨཱཿབཛྲ་གུ་རུ་གུ་ཎ་སིདྡྷི་ཨ་བྷི་ཥིཉྩ་ཧཱུྃ། ཞེས་བརྗོད་ནས་རྡོ་རྗེ་
སེམས་དཔའ་རིག་པའི་ཡེ་ཤེས་སློབ་མའི་སྤྱི་བོ་ནས་ཞུགས། སྙིང་གར་ལྷན་གྱིས་བཞུགས་པར་བསམ་ཞིང་། ཨོཾ་སྐུ་སྤྲུལ་རྣམ་སྣང་རིག་པའི་ཡེ་ཤེས་དཀར། །མཚན་དཔེའི་
རྒྱན་རྫོགས་འཁོར་ལོ་ལྷུང་བཟེད་བསྣམས། །བཤད་རྒྱུད་སྟོན་མཛད་ཆོས་དབྱིངས་ཡེ་ཤེས་ངང་། །གཏི་མུག་རྒྱུ་འབྲས་ནད་སེལ་དབང་བསྐུར་རོ། །ཨོཾ་ཨཱཿབུདྡྷ་གུ་རུ་ཨ་བྷི་

ཥིཉྩ་ཧཱུྃ། ཨཱཿགསུང་སྤྲུལ་མཐའ་ཡས་ཡིད་ལས་སྐྱེས་པ་དམར། །མཚན་དཔེའི་རྒྱན་རྫོགས་པདྨ་ལྷུང་བཟེད་བསྣམས། །རྒྱུད་ཀྱི་ཞུས་ཆེན་སོར་རྟོག་ཡེ་ཤེས་ངང་། །འདོད་
ཆགས་རྒྱུ་འབྲས་ནད་སེལ་དབང་བསྐུར་རོ། །ཨོཾ་ཨཱཿཔདྨ་གུ་རུ་ཨ་བྷི་ཥིཉྩ་ཧཱུྃ། སྭཱ་ཡོན་ཏན་རིན་འབྱུང་རིག་པའི་ཡེ་ཤེས་སེར། །མཚན་དཔེའི་རྒྱན་རྫོགས་རིན་ཆེན་ལྷུང་བཟེད་
བསྣམས༑ །མན་ངག་རྒྱུད་སྟོན་མཉམ་ཉིད་ཡེ་ཤེས་ངང་། །ང་རྒྱལ་རྒྱུ་འབྲས་ནད་སེལ་དབང་བསྐུར་རོ། །ཨོཾ་ཨཱཿརཏྣ་གུ་རུ་ཨ་བྷི་ཥིཉྩ་ཧཱུྃ། ཧོཿཕྲིན་ལས་དོན་གྲུབ་རིག་པའི་མ
ཡེ་ཤེས་ལྗང་། །མཚན་དཔེའི་རྒྱན་རྫོགས་རྒྱ་གྲམ་ལྷུང་བཟེད་བསྣམས། །རྒྱུད་ཕྱི་སྟོན་མཛད་བྱ་གྲུབ་ཡེ་ཤེས་ངང༌། །ཕྲག་དོག་རྒྱུ་འབྲས་ནད་སེལ་དབང་བསྐུར་རོ། །ༀ་
ཨཱཿཀརྨ་གུ་རུ་ཨ་བྷི་ཥིཉྩ་ཧཱུྃ། དེ་ནས། རིགས་ཀྱི་གཙོར་གྱུར་བཅོམ་ལྡན་སྨན་རྒྱལ་མཐིང་། །མཚན་དཔེའི་རྒྱན་རྫོགས་སྨན་མཆོག་ལྷུང་བཟེད་བསྣམས། །དོན་གཉིས་མཐར་

༄༅། །ཕྱིན་ཡེ་ཤེས་ལྔ་རྫོགས་དཔལ། །དུག་ལྔ་རྒྱུ་འབྲས་ནད་སེལ་དབང་བསྐུར་རོ། །ཨོཾ་ཨཱཿམ་ཧཱ་གུ་རུ་བྷཻ་ཥ་ཛྱཻ་ཨ་བྷི་ཥིཉྩ་ཧཱུྃ། ཞེས་བརྗོད་ནས་རིགས་ཀྱི་བདག་པོ་སྨན་
རྒྱལ་སྤྱི་གཙུག་ཏུ་སླར་ཐིམ་མོ། །དེ་ནས། ཧྲཱིཿམ་ཆགས་པདྨའི་རིགས་ཀྱི་རྣམ་རོལ་ལས། །མ་རུངས་གདུག་པ་ཀུན་འདུལ་ཁྲོ་བོའི་སྐུ། །གཉིས་མེད་རྡོ་རྗེ་ཕག་མོ་ཡུམ་དང་
སྦྱར༑ །དབང་ཆེན་རྟ་མཆོག་དཔལ་གྱི་དབང་བསྐུར་རོ། །ཨོཾ་ཧྲཱིཿཔདྨཱནྟ་ཀྲྀ་ཏ་བཛྲ་ཀྲོ་དྷ་ཧྱ་གྲཱི་ཝ། བུདྡྷ་ཌཱ་ཀི་ནི་ཀཱ་ཝཱ་ཙི་ཨ་བྷི་ཥིཉྩ་ཧཱུྃ། ཞེས་བརྗོད་རང་ལ་ཐིམ། རྟ་ཕག་
ཡབ་ཡུམ་དུ་གསལ། དེ་ནས། རྡོ་རྗེ་རིན་ཆེན་པདྨ་ལས་ཀྱི་རིགས། །ཡེ་ཤེས་ཌཱ་ཀི་ཕྲིན་ལས་བཞི་སྒྲུབ་མ། །མཐིང་སེར་དམར་ལྗང་གྲི་གུག་ཐོད་པ་འཛིན། །སྡེ་བཞི་ཌཱ་ཀི་
དབང་མཆོག་སྦྱིན་པར་བྱ། ཨོཾ་ཨཱཿཧཱུྃ་བུདྡྷ་ཌཱ་ཀི་ནི། བཛྲ་ཌཱ་ཀི་ནི། རཏྣ་ཊཱ་ཀི་ནི། པདྨ་ཊཱ་ཀི་ནི། ཀརྨ་ཊཱ་ཀི་ནི། སརྦ་ཌཱ་ཀི་ནི་ཧ་རི་ནི་ས་ཨ་བྷི་ཥིཉྩ་ཧཱུྃ། ཞེས་བརྗོད་པས་

གནས་བཞིར་ཐིམ་པར་བསམ། དེ་ནས་ལྷ་རྣམས་ཀྱི་སྐུ་གསུང་ཐུགས་ནན་ཏན་གྱི་དབང་བསྐུར་ཏེ། དབང་རྟེན་ནི། ༀ་དཀར། ཨཱཿདམར། ཧཱུྃ་མཐིང་གསུམ། འཁོར་
ལོ༑ པདྨ། རྡོ་རྗེ་རྣམས་ཀྱི་ལྟེ་བར་བྲིས་ལ། སློབ་མའི་གནས་གསུམ་དུ་བསྟིམ་སྟེ། དཀར་གསལ་འཁོར་ལོའི་ལྟེ་བར་ཨོཾ་གྱིས་མཚན། །འདབ་བརྒྱད་པདྨ་དམར་པོ་
ཨཱཡིས་མཚན། །མཐིང་མདོག་རྡོ་རྗེ་རྒྱ་གྲམ་ཧཱུྃ་གིས་མཚན། །བདེ་གཤེགས་སྐུ་གསུང་ཐུགས་མཆོག་ཕྱག་རྒྱ་ཡིས། །སྐལ་ལྡན་བུ་ལ་ནན་ཏན་དབང་བསྐུར་བས། །སྒོ་
གསུམ་ཐ་མལ་འཛིན་པ་རང་སོར་དག །སྣང་གྲག་རིགས་སུ་ཡེ་ཤེས་རོལ་དབང་ཤོག །ཨོཾ་ཨཱཿཧཱུྃ་བུདྡྷ་ཀཱ་ཡ་ཝཱ་ཀ་ཙིཏྟ་ཨ་བྷི་ཥིཉྩ་ཧཱུྃ། ཞེས་བརྗོད་པས་བདེ་གཤེགས་ཐམས་
ཅད་ཀྱི་སྐུ་གསུང་ཐུགས་ཀྱི་བདག་ཉིད་དུ་གྱུར་པའི་ལྕགས་ལ་ངར་བླུད་པ་ལྟར་བྱིན་རླབས་ཀྱི་ངར་ཐོགས་པ་ཡིན་ནོ། །དེ་ནས་ཡེ་ཤེས་ལྔ་ཡི་དབང་བསྐུར་ཏེ། དབང་རྟེན་ནི་

༄༅། །མན་ཤེལ་དངོས་པོ་གཅིག་ཉི་ཟེར་ལ་འཕྱར་བའི་འཇའ་འོད་ལ་ངོ་སྤྲད་ནས་བསྐུར་ཏེ། ཧཱུྃ་ཀུན་གཞི་སེམས་དང་ཉོན་མོངས་ཡིད་རྣམ་ཤེས། །སྒོ་ལྔའི་རྣམ་ཤེས་གནས་
གྱུར་བག་ཆགས་སྤངས། །མེ་ལོང་མཉམ་ཉིད་སོར་རྟོག་བྱ་བ་གྲུབ། ཡེ་ཤེས་ལྔ་ཡི་དབང་མཆོག་ཐོབ་གྱུར་ཅིག །ཨོཾ་ཨཱཿཧཱུྃ་ཛྙཱ་ན་པཉྩ་ཨ་བྷི་ཥིཉྩ་ཧཱུྃ། ཞེས་ཤེལ་མགོར་བཞག་
ལ༑ ཆོས་དབྱིངས་རྣམ་དག་སྤྲོས་བྲལ་ཤེལ་ལྟ་བུ་ལས་རང་རྩལ་མ་འགགས་ཡེ་ཤེས་ལྔར་འཆར་བ་ནི་འདི་ལྟ་བུ་ཉིད་དོ། །ཞེས་ངོ་སྤྲོད། དེ་ནས་བརྟན་པའི་ཕྱིར་རྟེན་འབྲེལ་
སྙིང་པོ་དང་བཀྲ་ཤིས་ཀྱི་ཚིག་བརྗོད་དོ། །དེ་ནས་དྲང་སྲོང་བརྒྱུད་པའི་བྱིན་འབེབས་ཀྱི་དབང་ནི། རིན་པོ་ཆེའི་སྣོད་གཙང་མར་དཀར་གསུམ་མངར་གསུམ་གྱི་གཏོར་མ་ལ་
སྨན་བཟང་པོ་སྣ་ཚོགས་བཏབ། འདོད་ཡོན་སྣ་ཚོགས་ཀྱི་བདུད་རྩིར་བྱིན་གྱིས་བརླབས། གཞན་ཡང་རང་རང་མཉེས་པའི་མཆོད་སྤྲིན་དུ་མས་ནམ་མཁའ་གང་བར་བསམས་

ཤིང་༑ དྲང་སྲོང་རྣམས་ཀྱི་བྲིས་སྐུ་རབ་གནས་ཅན་རང་རང་གི་སྐུར་བསྐྱེད་ལ། སྤྱན་དྲང་བ་ནི། ཧཱུྃ་ཚངས་པ་སྐྱེ་དགུའི་བདག་དང་ཐ་སྐར་བུ། །བརྒྱ་བྱིན་རྒྱུན་ཤེས་བུ་དང་
ནབས་སོ་སྐྱེས། །ཐང་ལ་འབར་དང་རྐང་པ་གཉིས་སྤྱོད་པ། །འདྲོབ་སྐྱོང་མེ་བཞིན་འཇུག་དང་ལུས་ནག་དང་། །རྒྱ་སྐག་སྣ་དང་མདའ་མཆོག་ལན་ཚྭའི་བདག །དཔལ་ཕྲེང་
དང་ནི་ཉི་མའི་སྙིང་པོ་དང་། །ལྷས་སྐྱོབ་གཡོན་ཕྱོགས་དང་ནི་ཤིང་ཁྱེར་དང༌། །ལྗང་སྔོན་བུ་དང་བྲམ་ཟེ་གཞོན་ནུ་སྤྲིན། །རིན་ཆེན་སྒོ་དེ་ཤན་དང་གཞོན་ནུ་སྲིད། །འདྲོབ་
སྐྱོང་མུ་ཁྱུད་འཛིན་པ་ལ་སོགས་པའི། །རིག་པའི་གནས་མཆོག་བཅོ་བརྒྱད་ཐུགས་སུ་ཆུད། །ཚེ་ལ་དབང་བས་བཅུད་ལེན་དངོས་གྲུབ་བརྙེས། །གཞན་རིགས་སྔོན་ཤེས་
བྱམས་ལྡན་དྲང་པོར་བསྲང་། །ཁྱེད་རྣམས་རང་རང་བཞུགས་པའི་གནས་མཆོག་ནས། །ཚད་མེད་འགྲོ་ལ་དཔག་མེད་ཐུགས་རྗེ་ཡི། །རྫུ་འཕྲུལ་ཆེ་བས་གནས་འདིར་

༄༅། །གཤེགས་སུ་གསོལ། །འོད་འཆང་ལ་སོགས་སྨན་གྱི་ལྷ་མོ་དང་། །མངོན་ཤེས་པ་ཡི་དངོས་གྲུབ་སྟེར་མཛད་པ། །སྨན་གྱི་རིགས་འཛིན་སྲུང་མའི་ཚོགས་རྣམས་
ཀུན༑ །སྔོན་གྱི་ཐུགས་དམ་ཞལ་བཞེས་མ་འདའ་བར། །རིངས་པའི་ཚུལ་གྱིས་སྤྱན་འདྲེན་གཤེགས་སུ་གསོལ། ཨེ་ཧྱེ་ཧི་ས་མ་ཡ་ཛཿ སྣ་ཚོགས་རིན་ཆེན་པདྨའི་གདན་ལ་
བཞུགས༑ །སྒོ་གསུམ་སྤྲོ་དགའ་གུས་པས་ཕྱག་ཀྱང་འབུལ། །དངོས་འབྱོར་ཡིད་སྤྲུལ་མཆོད་སྤྲིན་རྒྱ་མཚོས་མཆོད། །མ་རིག་ཉམས་ཆགས་སྡིག་སྒྲིབ་གནོང་འགྱོད་
བཤགས༑ །དགེ་ལ་ཡི་རངས་ཟབ་དོན་ཆོས་འཁོར་བསྐོར། །འགྲོ་བ་ཇི་སྲིད་གནས་པ་དེ་སྲིད་བཞུགས། །ཀུན་ཀྱང་བླ་མེད་བྱང་ཆུབ་རྒྱུར་བསྔོའོ། །ཞེས་པས་མཆོད། 
གཏོར་མ་བདུད་རྩིའི་རྒྱ་མཚོ་མགྲོན་རྣམས་ཀྱི། ལྗགས་འོད་ཀྱི་སྦུ་གུས་གསོལ་བས། ཐུགས་རྒྱུད་བདེ་བས་གང་བར་བསམས་ལ། ཚངས་དང་བརྒྱ་བྱིན་ལ་སོགས་ལྷའི་སྨན་

པ་མངོན་པར་ཤེས་པ་ལྔ་དང་། དྲང་སྲོང་ཆེན་པོ་རྣམས་ཀྱི་ཞལ་དུ་བ་ལིཾ་ཏ་སརྦ་པཱུ་ཛ་ཁཱ་ཧི། ༀ་ཨཱཿཧཱུྃ། ཞེས་པ་དང་། གཞན་ཡང་སྨན་གྱི་རིག་པ་འཛིན་པའི་ཚོགས་རྣམས་
དང༌༑ སྨན་གྱི་བཀའ་སྲུང་ལྷ་ཀླུ་གནོད་སྦྱིན་དྲི་ཟ་གྲུལ་བུམ་དང༌། མིའམ་ཅི་ལ་སོགས་པའི་དམ་ཚིག་ལ་གནས་པ་ཐམས་ཅད་ཀྱི་ཞལ་དུ་ཨི་དཾ་བ་ལིཾ་ཏ་གྲྀཧྞ་ཁཱ་ཧི། ཞེས་པས་
གཏོར་མ་གསོས་ལ་དབུལ། ཨརྒྷཾ་སོགས་ཀྱིས་མཆོད། དེ་ནས་ཡང་གཏོར་མ་གསོས་ལ། སླར་ཡང་བྱིན་གྱིས་བརླབས་ནས། སྨན་གྱི་བྱིན་འབེབས་ཤིང་། དབང་བསྐུར་བྱ་
བ་ནི། ཧུྃ་ཆོས་དབྱིངས་སྤྲོས་དང་བྲལ་བའི་ཀློང་ཡངས་ནས། །འགྲོ་དོན་འདོད་དགུའི་གར་བསྒྱུར་གཙོ་དང་འཁོར། །རྒྱུ་དང་འབྲས་བུའི་ནད་སེལ་བདེ་གཤེགས་གཙོ། །
སྔོན་མེད་སྨན་པའི་བྱིན་རླབས་དུས་འདིར་ཕོབ། །རིགས་ལྔ་སྐུ་ལྔ་རིག་པའི་ཡེ་ཤེས་ལྔ། །ཡེ་ཤེས་ལྔ་ལྡན་རྒྱལ་བ་ཡབ་ཡུམ་རྣམས། །འགྲོ་ལྔ་དུག་ལྔའི་ནད་ལས་གྲོལ་བའི་

༄༅། །ཕྱིར། །དུས་འདིར་བྱིན་རློབས་སྨན་པའི་བཅུད་ཕོབ་ཅིག །ལྷ་དང་དྲང་སྲོང་ཕྱི་ནང་སྡེ་བཞིའི་འཁོར། །རང་ལས་མི་གཞན་སྤྲུལ་པའི་ལྷ་ཚོགས་རྣམས། །བདུད་རྩི་
སྨན་གྱི་དངོས་གྲུབ་སྟེར་ལ་དབང་། །གནས་དུས་རྫས་ལ་བདུད་རྩིའི་བྱིན་ཕོབ་ཅིག །སྣང་བ་མ་འགགས་སྐྱེ་མེད་ཆོས་དབྱིངས་ཀློང་། །རང་རྩལ་མ་འགགས་པདྨའི་རིགས་
ལས་འཁྲུངས། །བདེ་ཆེན་གར་གྱི་རོལ་པའི་དངོས་གྲུབ་སྩོལ། །རྟ་མཆོག་ཡབ་ཡུམ་བྱིན་རླབས་འདིར་ཕོབ་ཅིག །རིགས་བཞི་མཁའ་འགྲོའི་ཕྲིན་ལས་བཞི་ལ་དབང་། །
བདུད་བཞི་ཟིལ་གནོན་ཚད་མེད་བཞི་ཡི་དངོས། །གནས་སྐབས་བཞི་ཡི་སྒྲིབ་པ་སྦྱོང་མཛད་བཞིས། །འཁོར་ལོ་བཞི་ལ་དུས་འདིར་བྱིན་ཕོབ་ཅིག །རྒྱལ་བའི་བསྟན་སྲུང་
བཀའ་ཡི་བྱ་ར་བ། །ལེགས་ཉེས་དཔང་མཛོད་དགྲ་བགེགས་མ་ལུས་སྒྲོལ། །གནོད་སྦྱིན་ཆེན་པོ་རྡོ་རྗེ་བདུད་འདུལ་སོགས། །ཆོས་སྐྱོང་དམ་ཅན་ཚོགས་ཀྱིས་བྱིན་ཕོབ་

ཅིག ༑སྔོན་ཚེ་རྒྱལ་སྲས་གུ་ཎའི་སྤྱན་སྔ་རུ། །ཁས་བླངས་དམ་བཅས་སྲོག་གི་སྙིང་པོ་ཕུལ། །སྣང་གསལ་པྲ་ཡི་དངོས་གྲུབ་སྟེར་ནུས་རྣམས། །དམ་ལས་མ་འདའ་དུས་
འདིར་བྱིན་ཕོབ་ཅིག །ཨེ་མ་ཨེ་མ་ངོ་མཚར་མི་ཆེ་འམ། །སྤྲོ་དགའ་བཀྲ་ཤིས་ཕོ་བྲང་ཨ་ལ་ལ། །བླ་མའི་བྱིན་རླབས་ཆར་རྒྱུན་སི་ལི་ལི། །ཡི་དམ་དངོས་གྲུབ་རྒྱ་མཚོ་མེ་རེ་
རེ༑ །མཁའ་འགྲོ་ཕྲིན་ལས་གློག་ལྟར་ཁྱུགས་སེ་ཁྱུག །ཁྲོ་ཚོགས་ཧཱུྃ་ཕཊ་འབྲུག་སྒྲ་འུ་རུ་རུ། །ཆོས་སྐྱོང་དགྲ་བོའི་སྲོག་ལ་རུབས་སེ་རུབ། །རིགས་འཛིན་དྲང་སྲོང་སྤྲིན་ལྟར་
ཐིབས་སེ་ཐིབ། །སྣ་ཚོགས་ལྷ་མོའི་གླུ་དབྱངས་ཀྱུ་རུ་རུ། །རྣམ་མང་མཆོད་པའི་བཀོད་པ་ལིངས་སེ་ལིང་། །དྲི་ཞིམ་སྤོས་ཀྱི་དུད་པ་ཐུ་ལུ་ལུ། །རབ་སྙན་ལྷ་ཡི་རོལ་མོ་ཁྲོ་ལོ་
ལོ༑ །སྣ་ཚོགས་དར་གྱི་ལྷབ་ལྷུབ་ཆི་ལི་ལི། །བདུད་རྩི་སྨན་གྱི་ཆར་པ་ཤ་ར་ར། །འདིར་གཤེགས་གནས་དང་ཡོ་བྱད་བྱིན་གྱིས་རློབས། །སྐལ་ལྡན་བུ་ལ་དབང་མཆོག་

༄༅། །བསྐུར་དུ་གསོལ། །སྐུ་ཡི་དབང་བསྐུར་བྱིན་རླབས་ལུས་ལ་ཞུགས། །ལུས་ཀྱི་ནད་གདོན་སྡིག་སྒྲིབ་དག་པར་མཛོད། །གསུང་གི་དབང་བསྐུར་བྱིན་རླབས་ངག་ལ་
ཞུགས༑ །ངག་གི་ནད་གདོན་སྡིག་སྒྲིབ་དག་པར་མཛོད། །ཐུགས་ཀྱི་དབང་བསྐུར་བྱིན་རླབས་སེམས་ལ་ཞུགས། །ཡིད་ཀྱི་ནད་གདོན་སྡིག་སྒྲིབ་དག་པར་མཛོད། །སྐུ་
གསུང་ཐུགས་དབང་ལུས་ངག་ཡིད་ལ་ཕོབ། །སྒྲིབ་གསུམ་དག་ནས་སྐུ་གསུམ་མངོན་གྱུར་ཤོག །ཀཱ་ཡ་ཝཱ་ཀ་ཙིཏྟ་ཨ་དྷིཊྛི་ན་ཨ་དྷིཥྛི་ཏེ་ཨ་བྷི་ཥིཉྩ་ཧཱུྃ། ཞེས་བརྗོད་ཅིང་། ཙཀ་
ལི་སློབ་མའི་མགོ་ལ་རེག་ཅིང་། དེ་རྗེས་གཏོར་མ་དེ་ནད་མེད་སྨན་གྱི་བདུད་རྩི། འཆི་མེད་ཚེའི་བདུད་རྩི་དགོས་འདོད་འབྱུང་བ་ཡེ་ཤེས་ཀྱི་བདུད་རྩིར་བསམས་ལ། དངོས་
གྲུབ་ཐོབ་པའི་སླད་དུ་དམ་ལ་གནས་པ་རྣམས་ལ་བྱིན་པས་ལུས་ཀྱི་ནང་བདུད་རྩིས་གང་། ལྷ་ཚོགས་ཐམས་ཅད་ཀྱི་བྱིན་རླབས་དང་དངོས་གྲུབ་ཐོབ་ནས་སྐལ་བ་མཉམ་པར་

བསམ་མོ། །དེ་ནས་ཐོག་མར་རྩ་གསུམ་སྒྲིལ་བའི་བཟླས་ལུང་དང་རྗེས་སུ་ཆོས་སྐྱོང་སྲོག་ལུང་བྱིན། དེ་ནས་ཤ་ཁྲག་གིས་བརྒྱན་པའི་དམར་གཏོར་བྱིན་གྱིས་བརླབས། རང་
རང་སྔགས་ཀྱིས་བསྔོས་པས་སྐུ་གཟུགས་ཙཀ་ལི་དང་བཅས་པས་སློབ་མ་ལ་བཀའ་སྲུང་གི་དབང་བསྐུར་རོ། །དེ་ཡང་སློབ་མ་མཐུ་སྟོབས་ཀྱི་བདག་པོ་ཕྱག་ན་རྡོ་རྗེ་དྲེགས་པ་མ་
ལུས་དབང་དུ་སྡུད། ཟིལ་གྱིས་གནོན། བྲན་དུ་ཁོལ་བ་ཞིག་ལ་བཀའ་སྲུང་རྣམས་བྲན་དུ་སྟེར་གཏོར་མ་གཡོན། ཙཀ་ལི་རེ་རེ་ཞིང་གཡས་སུ་བསྐུར་ལ། འདི་སྐད་དོ། །ཧཱུྃ་
ཧཱུྃ་ང་ནི་རྡོ་རྗེ་འཛིན་པའི་རྒྱལ། །ཁྲོ་བོ་ཀུན་གྱི་ཆེ་བཙན་ཏེ། །ཁམས་གསུམ་སྲིད་གསུམ་ཟ་བར་ནུས། །བཀའ་ལས་འདའ་བྱེད་བརླག་པར་བྱེད། །བསྟན་པ་བསྲུང་བར་ཁས་
བླངས་པས། །ཆོས་སྐྱོང་དམ་ཅན་ཐམས་ཅད་དང་། །ཁྱད་པར་བདུད་འདུལ་འཁོར་དང་བཅས། །དཔལ་ལྡན་ཨེ་ཀ་ཛ་ཊི་མ། །གཟའ་བདུད་ཆེན་པོ་རཱ་ཧུ་ལ། །མཁའ་འགྲོ་

༄༅། །ཅེ་སྤྱང་མཆུ་དམར་མ། །གནོད་སྦྱིན་ཤན་པ་དམར་ནག་དང་། །དམ་ཅན་སྲོག་གི་སྤུ་གྲིའི་ཚོགས། །སྲིན་པོ་ཁྲག་གི་རལ་པ་ཅན། །བདུད་མོ་རོ་ཟན་བྱ་རྒོད་མགོ །
ལས་མཁན་ཧབ་སེ་འཁོར་དང་བཅས། །རྡོ་རྗེ་འཛིན་པའི་བཀའ་ཡིས་ནི། །ཁྱེད་རྣམས་འདི་ཡི་བྲན་དུ་བསྐོས། །བྱིན་བའི་ཟས་ཟོ་བསྐུལ་ན་རྒྱུག །བཅོལ་པའི་ལས་རྣམས་
གང་ཡིན་ཡང་། །མ་འགྱངས་མྱུར་དུ་འགྲུབ་པར་བྱོས། །སྨན་གྱི་བསྟན་པ་ཐུབ་པར་སྲུངས། །གལ་ཏེ་དམ་ལས་འདའ་བྱེད་ན། །བདུད་དུ་ཕོབ་ལ་གཤེད་མ་གྱིས། །བཀའ་
བཞིན་བསྒྲུབས་ན་སྟོང་གྲོགས་འཛོད། །དྲེགས་པའི་རྩལ་དབང་ཐོབ་གྱུར་ཅིག །ཨོཾ་མ་ཧཱ་ཀཱ་ལ་སརྦ་དུཥྚཱཾ་མཱ་ར་ཡ་ཧཱུྃ་ཕཊཿ ཨ་བྷི་ཥིཉྩ་ཧཱུྃ། ཞེས་བརྗོད་གཏོར་མ་དེ་སླར་ཆོས་
སྐྱོང་ལའང་འབུལ་ལོ། །དབང་འདི་རྣམས་གནས་པའི་ཕྱིར་དུ་བཀྲ་ཤིས་བརྗོད་དོ། །དེ་ནས་གསང་བའི་དབང་གསུམ་པ་བསྐུར་བའི་ཕྱིར་དུ་དབང་རྟེན་ནི། བླ་མ་ལ་འབུལ་

བའི་ཡུམ་དང༌། སློབ་བུ་རང་ཉིད་ཀྱི་རྟེན་གཉིས་མཚན་དང་ལྡན་པ་བཙལ། སྨིན་པར་བྱས་ནས། བླ་མ་ཡབ་ཡུམ་གཉིས་ཡོལ་བའི་ནང་དུ་བཞུགས། སློབ་བུས་ཡོལ་བའི་ཕྱི་
ནས་དག་པའི་མཎྜལ་དང་། ལུས་ལོངས་སྤྱོད་ཐམས་ཅད་ཕུལ་ནས། གདོང་དར་བཀབ་ནས་གསོལ་བ་གདབ་པ་ནི། ཀྱེ་ཧོ་རྡོ་རྗེ་འཛིན་རྒྱལ་བདེ་ཆེན་པོ། །བརྩེ་ཆེན་
དམིགས་མེད་ཐུགས་རྗེ་ཡིས། །བདག་ལ་གསང་བའི་དཀྱིལ་འཁོར་སྟོན། །བདེ་ཆེན་དངོས་གྲུབ་གསང་དབང་སྩོལ། །ཅེས་ལན་གསུམ་བསྐོར་བ་དང་བཅས་པས་གསོལ་བ་
གདབ༑ །དེ་ནས་བླ་མས་ཡོལ་བ་བསལ་ལ། གསང་བའི་དམ་ཚིག་ཕོག །མིག་ཕྱེ། ཡུམ་གྱི་གསང་བའི་དཀྱིལ་འཁོར་བསྟན་ལ། བུ་ལྟོས་ཀུན་བཟང་ཡུམ་གྱི་མཁའ། །
མ་ལུས་རྒྱལ་བའི་དཀྱིལ་འཁོར་འདི། །གང་གིས་མཐོང་བས་སྡིག་པ་འཛད། །དངོས་གྲུབ་ཀུན་གྱི་འབྱུང་གནས་ཡིན། །ཞེས་གསུངས་ནས། རྡོ་རྗེ་བཙུན་མོའི་བྷ་གའི་ལྷ་ངོ་

༄༅། །སྤྱོད་དོ། །དེ་ནས་ཡོལ་བ་བཏང་ལ། བླ་མ་ཡབ་ཡུམ་སྦྱོར་བ་བྱས་བའི་མཚམས་ནས། བདེ་བའི་སྒྲ་འོད་ཟེར་དང་བཅས་པས་ཕྱོགས་བཅུའི་རྒྱལ་སྲས་རྟ་ཕག་ཡབ་
ཡུམ་གྱི་རྣམ་པར་སྤྱན་དྲངས། ཞལ་ནས་ཞུགས། ཐུགས་ཀར་ཕྱག་ཆེན་གྱི་མེས་ཞུ། སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་མཁར་བབས། ཡུམ་གྱི་དམར་ཆ་ཡང་
དེ་ལྟར་བསམས་ནས་བྱང་སེམས་དབབ། དེ་ཉིད་པདྨ་ནས་སློབ་བུའི་ལྕེས་དངོས་སུ་ལེན་པའམ། ཀ་པཱ་ལར། མངར་གསུམ་ག་བུར། ཙནྡན་བདུད་རྩི་སྦྱར་ཏེ། སློབ་བུའི་
ངག་ཏུ་བསྐུར་ཏེ། ཨོཾ་ཕུང་ཁམས་སྐྱེ་མཆེད་གདོད་ནས་ལྷ་རུ་དག །བྱང་སེམས་དཀར་དམར་བདེ་ཆེན་བླ་ན་མེད། །དྲི་མེད་བདུད་རྩི་རྒྱུན་གྱི་དབང་བསྐུར་བས། །གཉིས་
མེད་བྱང་ཆུབ་སེམས་ཀྱི་དབང་ཐོབ་ཤོག །བོ་དྷི་ཙིཏྟ་མ་ཧཱ་སུ་ཁ་ཨ་བྷི་ཥིཉྩ་ཧོ། ཞེས་བླུད་དེ། བླ་མ་ཡབ་ཡུམ་སྦྱོར་མཚམས་ནས་ཡི་དམ་ལྷ་ཚོགས་ཞུ་བ་ལས་བྱུང་བའི་བདུད་

རྩི་དཀར་དམར་འདྲེས་པ་བདེ་བ་ཆེན་པོའི་རྒྱུན་བབས། རང་གི་ལྕེ་ཐོག་ནས་བྱོན། ལུས་ཀྱི་ནང་རྩ་འཁོར་ནས་རིམ་གྱིས་བརྒྱུད་དེ། ལུས་ཐམས་ཅད་ཟག་མེད་ཀྱི་བདུད་རྩི་
བདེ་བ་ཆེན་པོས་ཕྲིལ་གྱིས་གང་ལས་རླུང་གི་རྒྱུ་བ་ཆད། ཡེ་ཤེས་ཀྱི་རླུང་འབའ་ཞིག་ཏུ་སོང་བར་བསམ། དེའང་བླ་མ་ཡབ་ཡུམ་གྱི་ལུས་ཀྱི་བུམ་པ་ལས། བྱང་སེམས་ཀྱི་ཆུ་
རྒྱུན་བྱུང་ནས། ལུས་ཀྱི་དྲི་མ་མཐའ་དག་བཀྲུས་པ་ནི་བུམ་དབང་། ལྕེ་ཐོག་ཏུ་བཞག་དུས་ལ། གཙང་སྨེའི་རྟོག་པ་བྲལ་ཞིང་། དེ་ཉིད་ཀུན་གྱི་སྤྱོད་ཡུལ་དུ་མ་གྱུར་པས་
གསང་དབང་། དེའི་རོ་མྱོང་བས་ལུས་སེམས་ལ་བདེ་བས་ཁྱབ་པས་ཤེས་རབ་ཡེ་ཤེས། དེ་གསུམ་གའི་ངོ་བོ་གཉིས་མེད་དུ་མངོན་དུ་མཐོང་བ་ནི་དབང་བཞི་པའོ། །དེ་ནས་
བརྟུལ་ཞུགས་རིག་མའི་དབང་ལ་བརྟེན་ནས། ཤེས་རབ་ཡེ་ཤེས་ཀྱི་དབང་བསྐུར་ཏེ། སློབ་མར་མིག་དར་བཀབ། དག་པའི་མེ་ཏོག་དང་བཅས་བའི་མཎྜལ་ཕུལ། གསོལ་

༄༅། །བ་གདབ་པ་ནི། རིགས་ཀྱི་བདག་པོ་རྡོ་རྗེ་འཛིན། །འཁོར་ལོ་བདེ་ཆེན་བདེ་བའི་མཆོག །ཁྱེད་ཀྱི་ཞབས་ཀྱི་བཀའ་དྲིན་གྱིས། །གསུམ་པའི་དབང་མཆོག་སྩལ་དུ་
གསོལ༑ །ཞེས་ལན་གསུམ་གསོལ་བ་གདབ། དེ་ནས་སློབ་དཔོན་གྱིས་མིག་དར་ཕྱེ་ལ། ཕྱག་རྒྱའི་ལུས་གོས་དང་ཕྲལ་ནས་ལུས་ཀྱི་དཀྱིལ་འཁོར་ཐམས་ཅད་རྫོགས་པར་
བསྟན༑ ཕུང་ཁམས་སྐྱེ་མཆེད་ཀྱི་ལྷ་ངོ་སྤྲད་ལ། ཡུམ་གྱིས་འདི་སྐད་བརྗོད། ཀྱེ་ཧོ་ཚེ་འདིར་མཆོག་གི་སྐལ་བ་ཅན། །ཕྱོགས་དུས་རྒྱལ་བ་སྲས་བཅས་ཀུན། །ཁོ་མོའི་པདྨ་
འདི་ལས་བྱུང་། །འདི་ནི་ཆོས་དབྱིངས་ཡུམ་གྱི་མཁའ། །ལུས་ཀྱི་དཀྱིལ་འཁོར་བདེ་ཆེན་ཡིན། །ཆོ་ག་བཞིན་དུ་བསྟེན་སྤྲོ་འམ། །ཞེས་བརྗོད། སློབ་མས་སྤྲོ་ལགས་ཞེས་
བརྗོད༑ དེ་ནས་ལས་རྒྱ་ཆས་སུ་ཞུགས་ལ། བླ་མས་སློབ་མ་ལ་སྦྱིན་ཏེ། ཧཱུྃ་མཚན་ལྡན་བཀྲ་ཤིས་ཤེས་རབ་ཡུམ། །འགྱུར་མེད་བདེ་སྟེར་ཡིད་འོང་མ། །བདེ་བའི་མཆོད་པ་

ཆེན་པོ་གྱིས། །འཁོར་ལོའི་གནས་བཞིར་དབབ་གཟུང་ལྡོག །བཀྲམ་ལས་ཆོས་ཉིད་དོན་རྟོགས་བྱས། །ཀུན་བཟང་དགོངས་པ་བླ་མེད་པ། །ད་ལྟ་ཁྱོད་ལ་མངོན་སུམ་དུ། །
འཆར་འགྱུར་འདི་ལ་ཐེ་ཚོམ་མེད། །སྨིན་གྲོལ་དབང་མཆོག་བསྐུར་ཐོབ་ཤོག །ཨོཾ་སརྦ་ཏ་ཐཱ་ག་ཏ་གུ་ཧྱ་ཛྙཱ་ན་མ་ཧཱ་སུ་ཁ་བྷཉྫམོཀྵ་ཧོ། །ཞེས་བརྗོད་པས་ཉོན་མོངས་པ་ཡེ་
ཤེས་སུ་ཤར་ནས། ཤེས་རབ་དབྱིངས་ཀྱི་ཡུམ་ལ་དབང་ཐོབ་པར་བསམས། དེ་ནས་སློབ་བུ་ལས་རྒྱར་བཅས་པ་ཡོལ་བའི་ཕྱི་རོལ་ཏུ་གདན་འབོལ་ཞིང་། བག་ཚ་བ་མེད་པའི་
གནས་སུ་བསྐྱལ་ནས། གཉིས་ཀ་ལྷར་གསལ། མཁའ་གསང་བྱིན་གྱིས་བརླབས། རྩ་གཙོ་བོ་གསུམ་དང་འཁོར་ལོ་བཞི་གསལ་གདབ། ལྟེ་བ་ནས་གཏུམ་མོའི་མེ་སྦར། །
སྤྱི་བོའི་ཧཾ་ལ་རེག་པས། ཁམས་དཀར་དམར་གྱི་རྒྱུན་ཆི་ལི་ལི་བྱོན། སྤྱི་བོ་ནས་འཁོར་ལོ་བཞི་ལ་རིམ་གྱིས་བབས་པར་བསམས་ལ། དང་པོར་འོ་བྱེད་པ་དང༌། གདོང་པད་

༄༅། །འཇིབ། བྲང་སྐྱེས་འཕུར། བདེ་བའི་གནས་ཐམས་ཅད་དུ་རོལ་རྩེད་སྣ་ཚོགས་པ་ལ་བརྟེན་ནས་གཉིས་ཀའི་ཁམས་ཅུང་ཟད་གཡོས་ཏེ། ལུས་སེམས་བདེ་ཕྲིལ་གྱིས་
ཉམས་སུ་མྱོང་བ་ནི། བྱང་སེམས་སྤྱི་བོ་ནས་མགྲིན་པར་བབས་པས། ཚོར་བ་བཏང་སྙོམས་ལས་བྱེ་བྲག་ཕྱེད་པ་འབྱུང་བས་དགའ་བའི་ཡེ་ཤེས་སོ། །རྣམ་པ་སྣ་ཚོགས་པའི་
སྐད་ཅིག་མ་ཡེངས་པ་དེའི་ངོ་བོ་ལ། རང་ངོ་ཤེས་ཙམ་གྱི་དྲན་པ་བརྟན་ཅིང་། དེ་གའི་ངང་ལ་ཕྱམ་གྱིས་གློད་ནས་ཅུང་ཟད་ངལ་གསོས་ཤིག་སྙིང་གི་བུ་ཞེས་བྱ། དེ་ནས་འདུག་
སྟངས་གང་ཡང་རུང་བས། ཡུམ་གྱི་མཁར་རྡོ་རྗེ་དལ་བུས་བཅུག་ལ། ཧ་ཅང་མི་དྲག་པར་བསྲུབས་པས། བྱང་སེམས་སྙིང་གར་དབབ་སྟེ། སྔར་གྱི་བདེ་བ་བས་ཀྱང་ཆེར་
དགའ་སྟེ། གཟུང་བ་རང་བཞིན་མེད་པར་རྟོགས་པས། མཆོག་དགའི་ཡེ་ཤེས་སྐྱེས་ཏེ། རྣམ་པར་སྨིན་པའི་སྐད་ཅིག་མ་ཡིན་བས་ཉམས་མྱོང་དེ་ངོས་ཟིན་ཙམ་གྱི་ངང་ལ་ཆིལ་

གྱིས་བཞག་ལ། ངལ་གསོས་ཤིག་སྙིང་གི་བུ་ཞེས་བྱ། དེ་ནས་སྲུབ་པ་དང་བསྲུབས་པའི་སྦྱོར་བས་བྱང་སེམས་ལྟེ་བར་དབབ། ཟག་བཅས་ཀྱི་བདེ་བའི་ཚོར་བ་ཅི་ཡང་
འགགས༑ ཟག་མེད་ཀྱི་བདེ་བ་དངོས་སུ་མ་སྐྱེས་པའི་བར་དེར་ཞེན་སྲེད་བདེ་བས་ཟོས་པས་དགའ་བྲལ་གྱི་ཡེ་ཤེས་ཏེ། རྣམ་པར་ཉེད་པའི་སྐད་ཅིག་མ་ཡིན་པས། ངོ་ཤེས་
པར་གྱིས་ལ། དེ་ཀའི་ངང་ལ་ཙན་གྱིས་ཞོག་ཅིག །ཅེས་བརྗོད། ཡང་བསྲུབས་པས་བྱང་སེམས་རྡོ་རྗེ་ནོར་བུའི་རྩེར་བྱོན་པའི་ནུས་པས། ཡུམ་ཡང་བདེ་བ་དཔག་ཏུ་མེད་པ་
སྐྱེ༑ དེའི་རང་གཤིས་ཀྱི་སྟེང་དུ་བཅས་བཅོས་མེད་པར་ལྷན་གྱིས་བཞག་པས། སེམས་དང་སེམས་འབྱུང་ཐམས་ཅད་ཟག་མེད་ལྷན་ཅིག་སྐྱེས་པར་ཐིམ་པས། འབད་རྩོལ་
དྲན་བྱ་དྲན་བྱེད་ཀྱི་འཇུག་པ་ཐམས་ཅད་དང་བྲལ་བས། བདེ་སྟོང་གཉིས་སུ་མེད་པར་ངོ་འཕྲོད་པས། གཞི་འབྲས་དབྱེར་མི་ཕྱེད་ཅིང་དུས་གསུམ་དུས་མེད་ཐམས་ཅད་དུ་འཕོ་

༄༅། །འགྱུར་མེད་པར་རྟོགས་པ་ནི། ལྷན་ཅིག་སྐྱེས་པའི་ཡེ་ཤེས་ཀྱི་དགའ་བ་སྟེ། མཚན་ཉིད་དང་བྲལ་བའི་སྐད་ཅིག་མ་ཡིན་ནོ། །དེ་བས་ན་སངས་རྒྱས་ཐམས་ཅད་ཀྱི་
ཐུགས་རྗེ་གཉིས་སུ་མེད་པའི་ཡེ་ཤེས་བདེ་བ་ཆེན་པོ་སྟེ། ད་ལྟའི་ཤེས་པ་བདེ་བ་ཆེན་པོའི་རང་བཞིན། བདག་གཞན་གཉིས་སུ་མི་རྟོག་ལ། རང་གསལ་ངོ་བོས་སྟོང་པའི་
མདངས་ལྷང་ངེ་བ་དེ་ག་ཡིན་པས་ངོ་ཤེས་པར་གྱིས་ཤིག །སྙིང་གི་བུ་ཞེས་ངོ་སྤྲད་དོ། །དེ་ནས་ཐིག་ལེ་ཕྱིར་མ་འཕོས་པར། གཟུང་ལྡོག་དགྲམ་པའི་སྦྱོར་བ་བསླབ་སྟེ་མས་
བསྟན་གྱི་དགའ་བཞི་ངོ་སྤྲད་པར་བྱའོ། །དེ་ཡང་དགའ་བ་དང་པོ་ལ་ཞེ་སྡང་ལས་གྱུར་པའི་རྟོག་པ་སུམ་ཅུ་རྩ་གསུམ་འགགས། དགའ་བ་གཉིས་པ་ལ། འདོད་ཆགས་ལས་
གྱུར་པའི་རྟོག་པ་བཞི་བཅུ་འགགས། དགའ་བ་གསུམ་པའི་དུས་སུ། གཏི་མུག་ལས་གྱུར་བའི་རྟོག་པ་བདུན་འགགས། དགའ་བ་བཞི་བའི་དུས་ཀྱི་ཉམས་མྱོང་བློ་ལས་འདས་

པ་སྟེ། སངས་རྒྱས་ཀྱི་དགོངས་པ་སེམས་ཅན་གྱི་སེམས། དངོས་པོའི་གནས་ལུགས་དེ་ངོ་ཤེས་པར་གྱིས་ཤིག །དེའི་ངང་ལ་ཞོག་ཅིག །འདི་ལྟ་བུ་ངོ་འཕྲོད་ནས་རྣམ་རྟོག་
གང་སྐྱེས་པ་ཐམས་ཅད་འདིས་ལམ་དུ་ཁྱེར་ཅིག །འདི་དུས་སུ་ངོ་འཕྲོད་པ་དེ་བརྗོད་མེད་དུ་བསྐྱངས་ན། དེ་ལས་གཞན་པའི་ཉམས་ལེན་ཟབ་མོ་ཡོད་རེ་དཀོན་མཆོག་དཔང༌། །
དོ་ནུབ་སྐལ་ལྡན་ཁྱེད་རྣམས་ལ་ཀུན་ཏུ་བཟང་པོ་སྨན་རྒྱལ་གྱི་དགོངས་པ་ལག་བཅངས་སུ་སྤྲད་པ་ཡིན་པས། འཁོར་བ་ལས་བཙན་ཐབས་སུ་གྲོལ་བས་ཤིན་ཏུ་སྤྲོ་དགའ་ཆེན་པོ་
མཛོད༑ རྗེས་ཉམས་བསྐྱང་དུ་གཞུག་གོ །དེ་ནས་རིག་པ་ཡེ་ཤེས་ཀྱི་དབང་ནི་སློབ་མས། རང་གི་བུ་དང་ཆུང་མ་ནོར་གྱི་དབྱིག་ཕུལ་ནས་ཞུ་བ། ཀྱེ་ཧོ་བཀའ་དྲིན་འཁོར་
མེད་བླ་མ་ལ། །ལུས་དང་ལོངས་སྤྱོད་མཆོད་པར་འབུལ། །བདེ་ཆེན་འགྱུར་མེད་གཞལ་ཡས་འདི། །ཡང་དག་སྙིང་པོས་བདག་ལ་སྩོལ། །ཞེས་ལན་གསུམ་དུ་ཞུའོ། །དེ་

༄༅། །ནས་དབང་རྟེན་རྡོ་རྗེ་དྲིལ་བུ་ལག་ཏུ་གཏད། མདུན་དུ་མེ་ལོང་ལ་མན་ཤེལ་གྱི་གཟུགས་འཆར་དུ་བཅུག །བསྐུར་ཚིག་ནི། ཧཱུྃ་རང་རིག་ཡེ་ཤེས་བདེ་ཆེན་ཀློང་། །
གསལ་ལ་མ་འགགས་འཛིན་རྟོག་བྲལ། །ཐབས་དང་ཤེས་རབ་ཟུང་དུ་འཇུག །འདིར་མ་འདུས་པའི་ཆོས་གཞན་མེད། །ཚིག་ཏུ་བརྗོད་བྲལ་བརྡ་ཡིས་མཚན། །འགྱུར་མེད་
ཐུགས་མཆོག་དབང་བསྐུར་ནས། །བསྐུར་དུས་དུས་གསུམ་དུས་མེད་མཆོག །སློབ་དཔོན་རང་སེམས་དྲི་མ་མེད། །བློ་འདས་རང་གྲོལ་སྣོད་ལྡན་བུ། །དཀྱིལ་འཁོར་ཟུང་
འཇུག་ཕྱག་རྒྱ་ཆེ། །འཇུག་ཚུལ་རང་སར་རང་འཇུག་སྟེ། །ངོ་བོ་གང་མཐོང་དམིགས་དབྱེ་བ། །ལམ་ལ་གོམས་འཇུག་དབང་ཐོབ་པའོ། །འདི་ནི་གསང་བའི་དབང་མཆོག་
པས༑ །བསྟིམ་ནས་མཉམ་ཉིད་ཡེ་ཤེས་ཆེ། །འཁྲུལ་དང་གྲོལ་བའི་བར་གྱི་ཆོས། །མ་ལུས་རང་གི་སེམས་ལ་རྫོགས། །གསལ་ལ་མ་འགགས་འཛིན་པ་སྤངས། །བསྒྲིབས་

དང་མ་བསྒྲིབས་འདི་ལ་མེད། །འདི་ལ་བསྟན་བྱ་སྟོན་བྱེད་བྲལ། །གནས་འགྱུ་བྱིང་རྨུགས་འཕྲོ་རྒོད་དང་། །བདེ་གསལ་མི་རྟོག་ལ་སོགས་པ། །གང་ཤར་གང་སྣང་དེ་ཉིད་
ལ༑ །བཟང་ངན་འདམ་ག་མ་བྱེད་པར། །རང་བབ་བཟོ་མེད་གཤིས་ལ་ཞོག །གལ་ཏེ་རྟག་ཆད་མཐའ་བྲལ་སོགས། །ཆེད་དུ་འབད་ན་གང་བསྒོམ་པ། །དུག་སྦྲུལ་གཙེས་
པ་དག་དང་མཚུངས། །ཐོག་མ་མེད་ནས་མཐའ་མེད་པར། །སྲིད་པར་ལྷུང་བ་གང་ཡིན་པ། །གཤིས་ལ་འཁྲུལ་ན་བཅོས་པས་ལེན། །དེ་ཕྱིར་རང་གི་རིག་པ་ལས། །ཡེ་
ཤེས་གཞན་དུ་འཚོལ་འདོད་པ། །སྙིང་ལ་གདོན་ཆེན་ཟིན་པ་ཡིན། །མན་ཤེལ་ཅན་གྱིས་བསྒྱུར་བ་ལྟར། །སྣ་ཚོགས་འཆར་ཡང་རང་རིག་ནི། །བདེ་བ་ཆེ་ལས་གཡོས་པ་
མེད༑ །དེ་ཕྱིར་རང་རིག་ཡེ་ཤེས་ནི། །དབང་མཆོག་སྐལ་ལྡན་བུ་ལ་བསྐུར། །སྤང་བླང་མེད་པར་ཐོབ་གྱུར་ཅིག །ༀ་ཨཿཧཱུྃ་ཛྙཱ་ན་པཉྩ་སརྦ་དྷ་རྨ་ཨ་བྷི་ཥིཉྩ་ཧཱུྃ། ཞེས་བརྗོད་

༄༅། །ཅིང་དོན་ངོ་སྤྲོད། དེ་རྣམས་བརྟན་པའི་ཕྱིར་རབ་གནས་དང་ཚོགས་སྟོན་བྱའོ། །དེ་ནས་དེ་ཁོ་ན་ཉིད་ལ་དབང་ཞུ་བའི་སླད་དུ། །སློབ་མས་ཡིད་བཞིན་གྱི་ནོར་
བུའམ༑ གནས་ལུགས་རྟོགས་པའི་མཎྜལ་ཕུལ། གསོལ་བ་གདབ་པ་ནི། ཨེ་མ་ཧོ། ཀུན་བཟང་རང་སེམས་བླ་མ་ལ། །ཀ་དག་ཀློང་ཡངས་མཎྜལ་འབུལ། །ལྟ་སྒོམ་སྤྱོད་
འབྲས་ཟབ་མོའི་དབང་། །ཀུན་རྫོགས་ཁྱབ་གདལ་བསྐུར་དུ་གསོལ། །ཞེས་ལན་གསུམ། དེ་ནས་སློབ་དཔོན་གྱིས་སློབ་མ་རྣམས་རྣམ་སྣང་གི་ཆོས་བདུན་དང་ལྡན་པའི་ངང་
ནས༑ དབང་རྟེན་མདུན་གྱི་བར་སྣང་གི་དཀྱིལ་དུ་བལྟར་བཅུག་ལ་བསྐུར་ཚིག་ནི། ཧཱུྃ་ལྟོས་ཤིག་སྐལ་ལྡན་སྙིང་གི་བུ། །བར་སྣང་ཡངས་པའི་དཀྱིལ་དུ་ལྟོས། །སྟོང་གསལ་
རང་མདངས་མཐའ་དབུས་བྲལ། །ཞེན་འཛིན་ཡུལ་མེད་བདེ་བ་ཆེ། །ཕྱོགས་ལྷུང་མཐའ་བྲལ་ལྟ་བའི་མཆོག །ཀུན་བྱེད་ཀུན་གྲོལ་ཁྱབ་གདལ་ལ། །དུས་གསུམ་རྒྱལ་བའི་

དགོངས་དབང་བསྐུར། །ཐོབ་མེད་ཚུལ་གྱིས་ཐོབ་གྱུར་ཅིག །ཨ་ཏི་ཧོ། དེ་ནས་བསྒོམ་པའི་དབང་བསྐུར་ཏེ། དབང་རྟེན་མར་མེ་ཞིག་གཏད་ལ་བསྐུར་ཚིག་ནི། ཧཱུྃ་སྟོང་
ཉིད་མཐོང་བའི་རྣལ་འབྱོར་པ། །སྒོམས་ཤིག་སྒོམས་ཤིག་མ་བསྒོམས་ཤིག །རླུང་གིས་མི་བསྐྱོད་མར་མེ་ལྟར། །གསལ་སྟོང་འཛིན་མེད་དབང་ཐོབ་ཤོག །ཨ་ཏི་ཧོ། ཞེས་
བརྗོད་ལ་ངོ་སྤྲད། དེ་ནས་འབྲས་བུའི་དབང་ནི། ཨ་མྲྀ་ཏ་སྦྱར་བའི་བདུད་རྩི་སློབ་དཔོན་གྱི་ཁྱོར་བ་རེའི་ཚད་ཁ་རུ་བཟུང་། ཁོང་དུ་མ་མིད་པའི་བར་དུ་དབང་རྟེན་བྱས་ནས།
བསྐུར་ཚིག་ནི། ཨེ་མ་ལྟོས་ཤིག་སྐལ་ལྡན་བུ། །རང་སེམས་ཆོས་སྐུ་འགྱུར་མེད་ལྟོས། །སྨྲ་བསམ་བརྗོད་པའི་མཐའ་ལས་འདས། །མཁུར་བཀང་སྨྲ་བརྗོད་བྱེད་བཞིན་
ནོ༑ །གང་ཡང་མ་གྲུབ་སྟོང་ཆེན་ངང་། །འགྱུར་མེད་གདེང་ལྡན་འབྲས་བུ་མཆོག །འདི་ལས་གཞན་དུ་མ་རེ་ཞིག །རང་ཆས་ལྷུན་གྲུབ་དབང་ཐོབ་ཤོག །ཨ་ཏི་ཧོ། ཞེས་

༄༅། །པའི་ངང་ལས། ཕཊཿཅེས་བརྗོད་དུ་བཅུག་མཁུར་བ་བདུད་རྩིས་གང་བས་སྨྲ་མི་ཤེས་པ་ལྟར། འབྲས་བུ་སྐུ་གསུམ་ཡང་ཚིག་དང་དོན་ལས་འདས་པར་ངོ་སྤྲད་དོ། །
དེ་ནས་སྤྱོད་པའི་དབང་ནི། དབང་རྟེན་སློབ་དཔོན་ནམ། གཞན་ལུས་ཀྱི་གར་སྟབས་བྱས་ལ། བསྐུར་ཚིག་ནི། ཧཱུྃ་ཉོན་ཅིག་སྐལ་ལྡན་སྙིང་གི་བུ། །སྟོང་ཉིད་ཡེ་ཤེས་རོལ་
པ་ལས། །དགག་སྒྲུབ་མེད་པའི་སྤྱོད་པ་ཤར། །ཅི་བྱས་འགྲོ་དོན་དབང་ཐོབ་ཤོག །ཨ་ཏི་ཧོ། ཞེས་ངོ་སྤྲད་དོ། །རོལ་མོ་སྒྲོག །དེ་ནས་ཆོས་རྣམས་ཀུན་རྫོབ་དང་། རྡོ་རྗེ་
སློབ་དཔོན་གྱིས་དབང་སྐུར་ཏེ། དབང་རྟེནཔདྨ་འདབ་དྲུག་གི་སྟེང་དུ། ཤེལ་གྱི་མཆོད་རྟེན་བང་རིམ་དགུ་པ་དང་། རྡོ་རྗེ་དྲིལ་བུ་གཏད་དེ། བསྐུར་ཚིག་ནི། ཧཱུྃ་ཐེག་སྒོ་
བསམ་མི་ཁྱབ་དང་བློ་ཡི་ཁྲིད་ཐབས་ཡིན། །ཆོས་རྣམས་སེམས་ལ་མ་རྫོགས་རྡུལ་ཙམ་ག་ལ་ཡོད། །སེམས་ཉིད་བདེན་གཉིས་དབྱེར་མེད་མཐར་ཐུག་ཆོས་སྐུ་དངོས། །ཀུན་

ཁྱབ་དུམ་བུར་བཅད་པ་དེ་རིང་ཁྱབ་གདལ་ལོ། །ད་ནི་བུ་ཁྱོད་རྒྱལ་བ་ཀུན་དང་དབྱེར་མེད་པས། །གང་ལ་གང་འདུལ་ཐབས་ཀྱིས་འགྲོ་རྣམས་བདེ་ལ་བཀོད། །ཕྱི་ནང་གསང་
བ་ཁོ་ན་ཉིད་ཀྱི་དམ་ལྡན་ཞིང་། །སྐལ་ལྡན་སློབ་བུའི་ཚོགས་ལ་ཟབ་མོའི་དེ་ཉིད་སྟོན། །ཆོས་ཀྱི་རྒྱལ་ཚབ་དམ་པར་ཁྱོད་ཀྱི་དབང་བསྐུར་རོ། །རང་གཞན་དོན་གཉིས་ལྷུན་
གྲུབ་འགྱུར་མེད་བདེ་ཐོབ་ཤོག །ཨོཾ་ཨཱཿཧཱུྃ་བཛྲ་དྷ་ར་སརྦ་ཨ་བྷི་ཥིཉྩ་ཧཱུྃ། ཞེས་བརྗོད་པས་སློབ་མ་རྒྱལ་བའི་གདུང་འཚོབ་ཏུ་གྱུར་པར་བསམ། རབ་གནས་བཀྲ་ཤིས་ཀྱི་ཆོ་ག་
བྱའོ༑ །རྗེས་ཀྱི་བྱ་བ་ལ། དམ་ཚིག་སྲུང་སྡོམ་གྱི་བསླབ་བྱ་བསྟན་པ་དང་། དབང་མ་ཐོབ་པའི་སྐྱོན། ཐོབ་ཡོན་འབྲས་བུ། ཡོན་འབུལ་བ་རྣམས་དང༌། གཏད་རྒྱ་ནི་
གཞན་དུ་ཤེས་པར་བྱའོ། །དེ་ནས་གཏང་རག་གི་མཎྜལ་ཕུལ། རབ་གནས་བྱ། ཚོགས་ཀྱི་ཉམས་ཆགས་བསྐང་། ཚེ་འགུགས་བཀྲ་ཤིས་བརྗོད། དམིགས་མེད་བསྔོ་བས་

༄༅། །རྒྱས་བཏབ་བྱ། སྤྱི ཤུ་བྷཾ།། །། ག༽ ༄༅། །གཡུ་ཐོག་སྙིང་ཐིག་གི་བླ་སྒྲུབ་ཀྱི་དོན་དབང་མདོར་བསྡུས་བཞུགས་སོ། །དྲིལ་སྒྲུབ་ཀྱི་རྡོ་རྗེ་རྒྱལ་པོ་བཀའ་
རབ་འབྱམས། རིགས་འདུས་དབང་ཀུན་འདུས་པའི་སྒྲོན་མེ་བསྐུར་བར་འདོད་པས། ཕྱི་ནང་གསང་པའི་མཆོད་རྫ་ས་བཤམ། སྐུ་རྟེན་དགྲམ། འབྲུ་སྣ། སྤོས་སྣ། དཀར་
གསུམ༑ མངར་གསུམ། སྨན་སྣ་ཚོགས་ལས་བྱས་པའི་གཏོར་མ་རིན་པོ་ཆེ་འབར་བའི་གཟུགས་ཀྱི་ཟུར་མེ་རིས་སྤྲས་བའི་སྐུ་ལོགས་ལ་ཨ་རུ་ར་གསེར་མདོག་གི་གཟུགས་
དང་༑ འཁོར་གྱི་པདྨ་འདབ་བཞི། ཚེ་རིལ་དང་བཅས་པས་བསྐོར། དེ་ལ་ཤ་མར་གྱི་རྒྱན་བཀོད་ཕུན་སུམ་ཚོགས་པས་སྤྲས། སྐུ་རྟེན་ཙཀ་ལི་གཟུགས། དར་སྣའི་གུར་
དབུབ༑ དཀྱིལ་འཁོར་གྱི་དབུས་སུ་གཞག །དྲང་སྲོང་དང་སྨན་གྱི་ལྷ་མོའི་དཀར་གཏོར་སྨན་སྣས་བྲན་པ་ཞིག་དང་། བཀའ་སྲུང་གི་གཏོར་མ་དམར་གཏོར་ཤ་ཁྲག་གིས་

བརྒྱན་པ་ཞིག་བཤམ། དེ་ནས་སློབ་དཔོན་གྱིས་ལས་གཞུང་བསྲང་། བཟླས་པ་བྱ། བདག་འཇུག་བླང་། སློབ་མ་རྣམས་ཁྲུས་བྱས། དག་པའི་མེ་ཏོག་དང་བཅས་པའི་
མཎྜལ་ཕུལ། གསོབ་བ་གདབ་པ་ལན་གསུམ་བྱ། སློབ་དཔོན་གྱིས་སློབ་མ་རྒྱུན་བཤགས་བྱ་རུ་གཞུག །སྐྱབས་འགྲོ་སེམས་བསྐྱེད་སྡོམ་པ་འབོགས། ཡེ་ཤེས་པ་དབབ། །
དེ་ནས་དབང་བསྐུར་དངོས་གཞི་ནི། སློབ་དཔོན་གྱིས་དམིགས་པ་གསལ་གདབ་སྟེ། གཏོར་མ་ཕྱི་གཏོར་མ་ལ་ནང་གཞལ་ཡས་ཁང་དུ། བླ་མ་རིགས་འདུས་སྨན་རྒྱལ་རྡོ་རྗེ་
འཆང་ཡབ་ཡུམ་འོད་ཟེར་གྱི་ཕུང་པོ་རབ་ཏུ་འབར་བ་སྣང་ལ་རང་བཞིན་མ་གྲུབ་པར་བཞུགས་པར་བསྐྱེད་ལ། དེའི་སྤྱི་བོ་ནས་ཨོཾ་དཀར་པོ་འོད་དང་བཅས་པ་བྱུང་། སློབ་མའི་
སྤྱི་བོར་ཐིམ། ལུས་ཀྱི་སྒྲིབ་པ་དག །སྐུའི་བྱིན་རླབས་ཞུགས། བུམ་པའི་དབང་ཐོབ། སྣོད་བཅུད་ལྷ་དང་གཞལ་ཡས་ཁང་དུ་ངོ་སྤྲད། སྐུ་བསྐྱེད་རིམ་བསྒོམ་པ་ལ་དབང་

༄༅། །ཐོབ། སྤྲུལ་པའི་སྐུ་མངོན་དུ་བྱས་སོ། །གཙོ་འཁོར་ཐམས་ཅད་ཀྱི་གསུང་ལས། ཨཱཿདམར་པོ་འོད་དང་བཅས་པ་བྱུང་། སློབ་མའི་མགྲིན་པར་ཐིམ། ངག་གི་སྒྲིབ་
པ་དག །གསུང་གི་བྱིན་རླབས་ཞུགས། གསང་དབང་ཐོབ། སྒྲ་གྲག་ཚད་ཐམས་ཅད་ཡི་དམ་ལྷའི་གསུང་དུ་ངོ་སྤྲད། ངག་བཟླས་པ་བྱེད་པ་ལ་དབང་ཐོབ། ལོངས་སྤྱོད་
རྫོགས་པའི་སྐུ་མངོན་དུ་བྱས་སོ། །གཙོ་འཁོར་གྱི་ཐུགས་ཀ་ནས་ཧཱུྃ་མཐིང་ག་འོད་དང་བཅས་པ་བྱུང༌། སློབ་མའི་སྙིང་གར་ཐིམ། ཡིད་ཀྱི་སྒྲིབ་པ་དག །ཐུགས་ཀྱི་བྱིན་
རླབས་ཞུགས། ཤེས་རབ་ཡེ་ཤེས་ཀྱི་དབང་ཐོབ། དྲན་རྟོག་ཐམས་ཅད་ཡེ་ཤེས་ཀྱི་རོལ་པར་ངོ་སྤྲད། ལམ་ཕོ་ཉས་བགྲོད་པ་ལ་དབང་ཐོབ། ཆོས་ཀྱི་སྐུ་མངོན་དུ་བྱས་སོ། །
གཙོ་འཁོར་གྱི་སྐུ་གསུང་ཐུགས་ལས་ཧྲཱིཿཡིག་དང་འོད་དཀར་དམར་མཐིང་གསུམ་འཕྲོས། སློབ་མའི་ལུས་ངག་ཡིད་གསུམ་ལ་དུས་གཅིག་ཏུ་ཐིམ། ལུས་ངག་ཡིད་གསུམ་གྱི་

སྒྲིབ་པ་དག །སྐུ་གསུང་ཐུགས་ཡོན་ཏན་ཕྲིན་ལས་ཀྱི་བྱིན་རླབས་ཞུགས། ཚིག་དབང་རིན་པོ་ཆེ་ཐོབ། སྣང་སྲིད་གདལ་བ་ཆེན་པོ་ཆོས་སྐུར་ངོ་སྤྲད། ལམ་ཕྱག་རྒྱ་ཆེན་པོ་
བསྒོམ་པ་ལ་དབང་བར་བྱས། ངོ་བོ་ཉིད་ཀྱི་སྐུ་མངོན་དུ་བྱས་པར་བསམས་ལ། སློབ་མའི་གནས་གསུམ་དུ་གཏོར་མས་རེག་ཅིང་། རོལ་མོ་དང་བཅས་པའི་བསྐུར་ཚིག་ནི།
ཧཱུྃ་གཉིས་མེད་ཆོས་དབྱིངས་དག་པའི་ཀློང་ཡངས་ནས། །རིགས་འདུས་རྒྱལ་བའི་དཀྱིལ་འཁོར་མ་ལུས་ཀུན། །སྔོན་གྱི་དམ་བཅས་ཐུགས་དམ་བདག་བསྐུལ་ནས། །མཁྱེན་
བརྩེའི་ནུས་པས་བདག་ལ་བྱིན་གྱིས་རློབས། །ཕྱི་ནི་དམ་རྫས་གཏོར་མ་རྒྱན་དང་ལྡན། །རོ་བཅུད་ཕུན་ཚོགས་ཤ་ལྔ་བདུད་རྩི་ལྔ། །ནང་ནི་ཡེ་ཤེས་ལྷ་ཡི་གཞལ་ཡས་ཁང་། །
བླ་མ་ཡི་དམ་མཁའ་འགྲོ་སྤྲིན་ལྟར་གཏིབས། །སྐལ་ལྡན་བུ་ལ་དབང་མཆོག་བསྐུར་དུ་གསོལ། །ལུས་ངག་ཡིད་ཀྱི་སྒྲིབ་པ་མ་ལུས་དག །སྐུ་གསུང་ཐུགས་ཀྱི་བྱིན་རླབས་

༄༅། །ཞུགས་ནས་ཀྱང་། །ཡེ་ཤེས་ལྔ་ཡི་དབང་མཆོག་ཐོབ་པར་ཤོག །ཨོཾ་ཨཱཿཧཱུྃ་གུ་རུ་དེ་ཝ་ཌཱ་ཀི་ནི། ཀཱ་ཡ་ཨ་བྷི་ཥིཉྩ་ཨོཾཿ ཝཱ་ཀ་ཨ་བྷི་ཥིཉྩ་ཨཱཿཙིཏྟ་ཨ་བྷི་ཥིཉྩ་ཧཱུྃ། །
སརྦ་ཨ་བྷི་ཥིཉྩ་ཧཱུྃཿ ཞེས་བརྗོད། དེ་ནས་དྲང་སྲོང་གཏོར་མ་བྱིན་གྱིས་བརླབས། དྲང་སྲོང་རྣམས་ལ་བསྔོ་ཞིང་དངོས་གྲུབ་བླང༌། སློབ་མའི་སྤྱི་བོར་བཞག་ལ། ཕྱོགས་
བཅུའི་ལྷ་དང་དྲང་སྲོང་མངོན་ཤེས་དང་ལྡན་པ་རྣམས་དང༌། སྨན་གྱི་ལྷ་མོ་ཐམས་ཅད་ཆར་བབ་པ་ལྟར་ཐིམ་པར་བསམས་ལ། བསྐུར་ཚིག་ནི། ཧཱུྃ་རྒྱལ་བ་ཀུན་འདུས་སྨན་
རྒྱལ་བཀའ་ཡི་འཁོར། །ལྷ་དང་དྲང་སྲོང་ཕྱི་ནང་སྡེ་བཞི་པོ། །སྔོན་གྱི་ཞལ་བཞེས་ཐུགས་དམ་དྲན་མཛོད་ལ། །སྐལ་ལྡན་བུ་ལ་དབང་བསྐུར་བྱིན་གྱིས་རློབས། །ཅེར་མཐོང་
མངོན་ཤེས་ནད་ངོས་ཟིན་པ་དང༌། །སྣང་སྲིད་སྨན་གྱི་རོལ་པར་འཆར་འགྱུར་ཞིང༌། །མཐོང་ཐོས་དྲན་རེག་ནད་པའི་ཚོགས་རྣམས་ཀུན། །མ་ལུས་བདེ་ལ་འགོད་པའི་དབང་

ཐོབ་ཤོག །སརྦ་ཨ་མྲྀ་ཏ་ཨ་བྷི་ཥིཉྩ་ཨོཾ་ཨཱཿཧཱུྃ། ཞེས་བརྗོད། དེ་ནས་བཀའ་སྲུང་གཏོར་མ་རྣམས་དགྲ་བགེགས་ཀྱི་ཤ་ཁྲག །ངོ་བོ་ཡེ་ཤེས་ཀྱི་བདུད་རྩིར་བྱིན་གྱིས་བརླབས་
ལ༑ རང་རང་ལ་བསྔོ་ཞིང་། དམ་ཚིག་བསྒྲག །ཆོས་སྐྱོང་གི་བསྟོད་པ་གང་འོས་བྱས་ལ། སློབ་མ་མཐུ་སྟོབས་བདག་པོར་བསམས་པའི་བྲན་དུ་སྤྲད་པར་བསམས་ལ། །
གཏོར་མ་མགོ་འམ་ནད་པའི་ལག་ཏུ་གཏད་ལ། ཆོས་སྐྱོང་གི་སྲོག་རྩ་ཐམས་ཅད་ལ་རང་དབང་བསྒྱུར་བར་བསྒོམ་དུ་བཅུག་ལ། བསྐུར་ཚིག་ནི། ཧཱུྃ་རྒྱལ་བ་ཀུན་འདུས་བླ་
མའི་བཀའ་བསྲུང་ཞིང་། །དམ་ལས་མི་འདའ་སྨན་གྱི་བསྟན་པ་སྐྱོང༌། །གནོད་སྦྱིན་ཆེན་པོ་རྡོ་རྗེ་བདུད་འདུལ་སོགས། །དྲེགས་པ་ཕོ་མོ་མིང་སྲིང་འཁོར་དང་བཅས། །
འདིར་གཤེགས་རང་རང་མཐུན་པའི་དམ་རྫས་བཞེས། །ཁྱེད་རྣམས་རྒྱལ་སྲས་འདི་ཡི་བྲན་ཉིད་དུ། །དེ་རིང་རྡོ་རྗེ་འཛིན་པ་བདག་གིས་གཟུང༌། །ལུས་ལ་གྲིབ་བཞིན་

༄༅། །འགྲོགས་ལ་ཕྲིན་ལས་སྒྲུབས། །མ་ཧཱ་ཀཱ་ལ་སརྦ་ཙིཏྟ་ས་མ་ཡ་ཨ་བྷི་ཥིཉྩ་ཧཱུྃ། ཞེས་བརྗོད་དེ། གཏོར་མ་ཆོས་སྐྱོང་ལ་བསྔོ་ཞིང་ལྷ་ཚོགས་ཐམས་ཅད་ལ་མཆོད་བསྟོད་
འདོད་གསོལ་བྱ། དཀྱིལ་འཁོར་བསྡུ། དགེ་བ་བསྔོ། རྗེས་མི་མངོན་པར་བྱའོ། །དྲིལ་སྒྲུལ་དབང་ཟབ་མོ་གུད་དུ་སྦས་བ་ཟིན་བྲིས་བྱས་པའོ།། །སརྦ་མངྒ་ལཾ། ཤུ་བྷཾ། །
ང་༽ ༄༅། །གཡུ་ཐོག་སྙིང་ཐིག་གི་བླ་སྒྲུབ་ཀྱི་དམ་ཚིག་རྡོ་རྗེའི་རྒྱ་མདུད་བཞུགས་སོ། །གུ་རུ་དེ་ཝ་ཌཱ་ཀི་ནི་སརྦ་ས་མ་ཡ་སིདྡྷི་ཧཱུྃ་ཧོ། །འདིར་རིགས་འདུས་རྒྱལ་བ་བླ་མ་
སྨན་རྒྱལ་གྱི་དཀྱིལ་འཁོར་དུ་དབང་དང་གདམས་པ་ཐོབ་པའི་རྣལ་འབྱོར་གྱིས་དམ་ཚིག་བསྲུང་བའི་རིམ་པ་ནི་གསུམ། ཕྱི་ནང་གསང་བའོ། དང་པོ་བློ་གཞག་དྲུག །གཟུང་
བྱ་གཉིས། ཤེས་བྱ་གསུམ་མོ། །དེ་དག་ནི་སློབ་དཔོན་ལ་སངས་རྒྱས་ཀྱི་བློ་གཞག །དེའི་གསུང་ལ་དྲང་སྲོག་གི་གསུང༌། གསོ་དཔྱད་ལ་དམ་པའི་ཆོས་སུ་མཆེད་གྲོགས་སྤུན་

གྱི་བློ། །ནད་པ་ལ་བུ་ཚའི་བློ། རྣག་ཁྲག་ལ་ཁྱི་ཕག་གི་བློ་གཞག་པ་དང་དྲུག་གོ །གཟུང་བྱ་གཉིས་ནི། སྨན་གྱི་བརྒྱུད་པའི་རིག་འཛིན་རྣམས་བཀའ་སྲུང་དུ་བཟུང་ལ་གསོལ་
མཆོད་བྱ་ཞིང་རེ་ལྟོས་བྱ། ཆ་དཔྱད་རྣམས་ཡི་དམ་གྱི་ཕྱག་མཚན་ལྟར་བཟུང་སྟེ་མི་འབྲལ་བར་བཅང་ངོ༌། །ཤེས་བྱ་གསུམ་ནི། སྨན་རྣམས་དགོས་འདོད་འབྱུང་བའི་ནོར་བུ། 
རིག་འཛིན་མཆོད་རྫས། ནད་རྣམས་སེལ་བའི་བདུད་རྩིར་ཤེས་པར་བྱའོ། །གཉིས་པ་ནང་གི་ནི། རྩ་བ་གསུམ། ཡན་ལག་ཉེར་ལྔ། སྤྱིའི་བཅུ་གཅིག དེའི་སྲུང་ཐབས་ཀྱི་
རིམ་པ་ནི། སྐུའི་དམ་ཚིག་ཏུ་རྡོ་རྗེ་སློབ་དཔོན་དང༌། མཆེད་ལྕམ་དྲལ་ལ་བསྲུང་སྟེ། བརྡེག་འཚོག་དང་། རྐུ་འཕྲོག །བརྙས་སེམས། སྐུར་འདེབས། ཐུགས་དང་འགལ་
བ་རྣམས་བསྲུང་། གསུང་གི་དམ་ཚིག་ནི། དབང་ཐོབ་ནས་ཡི་དམ་དཀྱིལ་འཁོར་གྱི་ལྷ་ལ་བསྲུང་སྟེ། སྐུའི་དམ་ཚིག་ཏུ་བསྐྱེད་རིམ་བསྒོམ། གསུང་གི་དམ་ཚིག་ཏུ་སྙིང་པོ་

༄༅། །བགྲང་། ཐུགས་ཀྱི་ནི་ཏིང་འཛིན་འཕྲོ་འདུ་བྱ་བ་དང་ཐུགས་དམ་བསྐང་བ་སོགས་རབ་ཏུ་ཆུ་བོའི་རྒྱུན་བཞིན་བསྐྱང་། འབྲིང་ཉིན་མཚན་ལན་གསུམ་གསུམ་ལ་ཐུན་
གཅིག་མི་བཅག །ཐ་མ་ཉིན་ཞག་ཕྲུགས་རེ་ལན་རེ་མི་བཅག་པར་བསྲུང་བར་བྱའོ། །ཐུགས་ཀྱི་དམ་ཚིག་ཏུ་བསྲུང་བྱ་ནི། སྒྲུབ་རྫས་ཕྱག་མཚན་ཐམས་ཅད་དམ་ཚིག་མ་
འདྲེས་པ་ལ་གསང་བ་དང༌། སྦྱོར་སྒྲོལ་གྱི་ཕྱག་ལེན་གསང་བ་དང་། ཁྱད་པར་སྨན་གཏོར་རཀྟ་སོགས་གོང་གི་མཆོད་རྫས་གསང་བ་དང་། རྩ་བའི་སྙིང་པོ་གསང་བ་དང་།
ཕྱག་རྒྱ་མཚོན་དཔེ་གསང་བ་དང༌། ཕྲིན་ལས་དང་མཛད་སྤྱོད་གསང་བ་དང༌། སྒྲུབ་ཐབས་ཀྱི་མན་ངག་གསང་བ་དང་། མདོར་ན་བླ་མ་དང་མཆེད་སྲིང་ཚང་མ། ཆོས་སྤྱོད་
ལ་སོགས་གསང་བར་འོས་པ་རྣམས་ཤིན་ཏུ་གསང་བ་དང༌། བླ་མ་མཆེད་ཀྱི་ཕྱིར་དུ། མན་ངག་གམ། གཉེར་དུ་གཏད་པ་ཀུན་བསྐལ་པ་འཇིག་ཀྱང་གསང་། ཞེས་གསུངས་

པ་ལྟར་བྱའོ། །རྩ་བའི་དམ་ཚིག་འདི་དག་མ་བསྲུངས་ན། བསྐལ་པ་ལྡར་རྡོ་རྗེ་དམྱལ་བར་སྐྱེ་བར་རྒྱུད་སྡེ་ཐམས་ཅད་ལས་གསུངས་སོ། །དེ་ནས་ཡན་ལག་གི་དམ་ཚིག་ཉེར་
ལྔ་བསྲུང་བ་དང་། ཤེས་པར་བྱ་བའི་དམ་ཚིག་ལྔ་ལ། ཕུང་པོ་ལྔ་དང་། འབྱུང་བ་ལྔ། ཡུལ་ལྔ། དངོས་པོ་ལྔ། ཡེ་ཤེས་ལྔ། རིགས་ལྔ་ཡབ་ཡུམ་ཡེ་སྦྱོར་ཆེན་པོར་ཤེས་
པར་བྱའོ། །སྤྱད་པར་བྱ་བའི་དམ་ཚིག་ལྔ་ནི། ཀ་དག་ཀློང་ཡངས་བདེ་བ་ཆེན་པོའི་རྩིས་ཟིན་པའི་ངང་ནས། སྦྱོར་བ་དང༌། སྒྲོལ་བ་དང་། མ་བྱིན་ལེན། རྫུན་དུ་སྨྲ།
ཚིག་བརླང་པོ་ལྔ་པོ་འགྲོ་བའི་དོན་དུ་སྤྱད་པར་བྱའོ། །མི་སྤོང་བའི་དམ་ཚིག་ལྔ་ནི། །འདོད་ཆགས། ཞེ་སྡང༌། གཏི་མུག །ང་རྒྱལ། ཕྲག་དོག་ལྔ་ནི་ཡེ་ནས་རིགས་ལྔའི་
རང་བཞིན་དུ་རྟོགས་པར་བྱ་ཞིང་། མི་སྤོང་བ་དང་རང་སར་གྲོལ་ལོ། །བསྒྲུབ་པར་བྱ་བའི་དམ་ཚིག་ལྔ་ནི། རྡོ་རྗེའི་རིགས་དང༌། དེ་བཞིན་གཤེགས་པའི་རིགས་དང༌། 

༄༅། །རིན་པོ་ཆེའི་རིགས་དང་། པདྨའི་རིགས་དང༌། ལས་ཀྱི་རིགས་དང་ལྔ་པོ་དེ་རྣམས་བསྒྲུབ། ཏིང་ངེ་འཛིན་ལེ་ལོ་མེད་པར་བརྩོན་པས་བསྒྲུབ་པར་བྱའོ། །དང་དུ་
བླང་བའི་དམ་ཚིག་ལྔ་ནི། དྲི་ཆེན། དྲི་ཆུ། དམར་ཆེན། མཾ་ས་ཡིན། བྱང་སེམས་དཀར་པོ། པདྨ་རཀྟ་ལྔ། འཛིན་རྟོག་མེད་པར་བླང་ཞིང་སྤྱོད་དོ། །དེ་ལྟར་ཡན་ལག་གི་
དམ་ཚིག་ཉམས་ན་མནར་མེད་དམྱལ་བར་སྐྱེ་བར་རྒྱུད་ནས་གསུངས་སོ། །རྩ་བའི་བླ་མ་སྤྱི་བོར་འཁུར་ཞིང་། ཐུན་མོང་སྤྱིའི་དམ་ཚིག་ཏུ། བཀའ་ཟུར་ཙམ་ཡང་མི་གཅོག་པ་དང་། 
བླ་མེད་ཐེག་པ་མཆོག་མི་སྤོང་བ་དང་། ཐུན་བཞིའི་རྣལ་འབྱོར་མི་ཡེངས་པ་དང་། སྔགས་དང་ཆོས་སྤྱི་ལ་ཐེ་ཚོམ་སྤང་བ་དང་། མཆེད་ལྕམ་གདུང་སེམས་ཀྱིས་བསྐྱང་བ་དང༌། 
སེམས་ཅན་ཐམས་ཅད་སྙིང་རྗེས་དྲང་བ་དང༌། ཉོན་མོངས་པ་རང་དགར་མི་གཏོང་བ་དང་། ཐེག་པ་དང་ཆོས་ཀྱི་ཁ་ཟིན་ཆེས་ནས་གཞན་ལ་མི་སྨོད་པ་དང་། ལེ་ལོ་གཉིད་

དང་ཆང་དབང་སྤང་བ་དང་། ལྟ་སྤྱོད་ཟུང་དུ་འབྲེལ་པས་བསྙེན་སྒྲུབ་མཐར་དབྱུང་བར་བྱའོ། །གསང་བའི་དམ་ཚིག་ནི། འཁོར་འདས་ཀྱི་ཆོས་ཐམས་ཅད་རང་གི་རིག་པ་བྱང་
ཆུབ་ཀྱི་སེམས་ཡིན་ལ། དེ་ཡང་གདོད་མ་ནས་རང་བྱུང་ཆོས་སྐུའི་ངང་དུ་རྟོགས་པ་དེ་ལས་མི་འདའ་བར་བསྲུང་ངོ༌། །གཞན་ཡང་བདེ་བའི་དམ་ཚིག་ཏུ་ཐིག་ལེ་སྲོག་ལས་
གཅེས་པ་ཡུངས་འབྲུ་ཙམ་ཡང་མ་ཉམས་པར་བསྲུང་། གསལ་བའི་དམ་ཚིག་ཏུ་རླུང་གི་རྣལ་འབྱོར་ལ་འབད། མི་རྟོག་པའི་དམ་ཚིག་ཏུ། ཆོས་ཐམས་ཅད་སྤྲོས་པ་དང་བྲལ་
བའི་རང་བཞིན་ཕྱག་རྒྱ་ཆེན་པོ་ལ་མཉམ་པར་གཞག །དུས་དང་རྣམ་པ་ཐམས་ཅད་དུ། དྲན་དུ་མེད་པའི་དྲན་པ་མ་ཡེངས་ཙམ་རྒྱང་སོ་བཙུགས་ནས་ཤེས་བཞིན་གྱི་མེལ་ཚེ་
བསྲུང་བ་གཅེས་སོ། །དེའང་། དམ་ཚིག་རྣམས་ནི་རྡོ་རྗེ་ཆེ། །སངས་རྒྱས་ཀུན་གྱི་བདག་ཉིད་ཡིན། །ཞེས་པ་དང་། མི་གཏོང་ཕྱིར་ན་དམ་ཞེས་བྱ། །ཟུང་དུ་འཇུག་པ་དམ་

༄༅། །ཞེས་བྱ། །ཡང་ན་དེ་ཉིད་བཀའ་བཅག་ན། །མནར་མེད་གནས་སུ་ཚིག་པར་འགྱུར། །ཞེས་དང་། རྩ་བའི་དམ་ཚིག་ཉམས་གྱུར་ན། །བསྒྲུབས་པ་ཐམས་ཅད་
ལོག་པར་འགྱུར། །ཡིད་དུ་མི་འོང་སྣ་ཚོགས་པའི། །འབྲས་བུ་མང་དུ་མཐོང་བར་འགྱུར། །ཞེས་སོགས་གསུངས་པའི་དོན་ལ་ངེས་ཤེས་བསྐྱེད་ནས་དམ་ཚིག་བསྲུང་། སྡོམ་
པ་ལ་འབད་པ་གལ་ཆེའོ། །གལ་ཏེ་ཉམས་ན་ཕྱིར་བཅོས་པ་ནི། སྐུའི་དམ་ཚིག་འགལ་བ་དང་། ན་རག་ལ་བརྟེན་པའི་ཕྱག་དང་བསྐང་ཚིག་གིས་བཤགས། །གསུང་གི་དམ་
ཚིག་འགལ་བ་ན་ཡིག་བརྒྱ་འབུམ་བསྙེན་བྱས་པ་ལས་བཤགས། ཐུགས་ཀྱི་དམ་ཚིག་ཉམས་པ་ན། བླ་མ་མཉེས་བྱ་ལྟ་བས་བཤགས། ཐུན་མོང་དུ། སྤང་བླང་དུ་བསྙེན་
སྒྲུབ་བསྐང་བཤགས་ནར་མ་ལ་བརྩོན་པ་གནད་ཡིན་ནོ། །ཤུ་བྷཾ། ཅ༽ ༄༅། །དམ་ཚིག་རྡོ་རྗེའི་རྒྱ་མདུད་ལས་ཞལ་གདམས་གསལ་བའི་སྒྲོན་མེ་བཞུགས་སོ། །དྲང་སྲོང་

དྷརྨ་སཱ་མིས་སྦྱར་བའོ། །ན་མོ་གུ་རུ་དེ་ཝ་ཌཱ་ཀི་ནི་ཡེ། ཐོག་མར་གསང་སྔགས་བླ་མེད་ཀྱི་ཆོས་སྒོ་དབང་གིས་འབྱེད་དགོས་པས་དབང་བསྐུར་ཐོབ་དགོས་པ་ནི་ཇི་སྐད་དུ། 
སྣོད་ལྡན་སྐལ་བཟང་སྐྱེས་བུ་ཡིས། །ཚེ་འདིར་དངོས་གྲུབ་མཆོག་ཐོབ་ཕྱིར། །མཚན་ཉིད་ལྡན་པའི་བླ་མ་ལ། །གུས་པས་དབང་མཆོག་རྫོགས་པར་ཞུས། །ཞེས་གསུངས་
སོ༑ །དབང་མ་ཐོབ་པའི་སྐྱོན་ནི་ཇི་སྐད་དུ། །དབང་བསྐུར་མ་ཐོབ་སྔགས་འཆང་དང་། །བསྙེན་སྒྲུབ་ལས་ལ་འཇུག་པ་ཀུན། །གདོན་ཆེན་སྙིང་ལ་ཟིན་པ་ཡིན། །འདོད་
པའི་འབྲས་མེད་དམྱལ་བར་སྲེག །ཅེས་གསུངས་སོ། །དབང་ཐོབ་ནས་དམ་ཚིག་སྲོག་ལས་གཅེས་པར་བསྲུང་དགོས་ཏེ། ཇི་སྐད་དུ། དབང་ཐོབ་དམ་ཚིག་མ་བསྲུངས་ན།
ཌཱ་ཀིས་ཁྲག་འཐུང་ཐུར་དུ་འགྲོ། །ཡིད་ལ་མི་འདོད་སྣ་ཚོགས་འབྱུང་། །མི་བཟོད་སྡུག་བསྔལ་སྐྱེད་པར་བྱེད། །ཅེས་གསུངས་སོ། །དབང་ཐོབ་པའི་འབྲས་བུ་ནི་ཇི་སྐད་དུ། 

༄༅། །བླ་མ་མཆོག་ལ་མངོན་སུམ་དུ། །དབང་རྫོགས་ཐོབ་པའི་རྣལ་འབྱོར་ནི། །རྒྱལ་བ་ཀུན་གྱི་སྲས་སུ་འགྱུར། །འགྱུར་མེད་བདེ་ཆེན་གོ་འཕང་ཐོབ། །ཅེས་གསུངས་
སོ༑ །དབང་ཐོབ་ནས་ཡོན་འབུལ་དགོས་ཏེ། ཇི་སྐད་དུ། དབང་ཐོབ་བླ་མ་སངས་རྒྱས་ལ། །རང་ལུས་བུ་དང་ཆུང་མ་དང༌། །རྒྱལ་སྲིད་ལོངས་སྤྱོད་ཡོན་དུ་འབུལ། །མ་
ཕུལ་དབང་གི་འབྲས་བུ་མེད། །ཅེས་གསུངས་སོ། །དེ་རྣམས་ཀྱི་སྐྱོན་ཡོན་ཁོང་དུ་ཆུད་ཅིང་། སྤང་བླང་ཚུལ་བཞིན་བྱེད་པའི་སློབ་མ་དམ་ལྡན་ལ། བཀའ་ལུང་གདམས་པའི་
གཉེར་གཏད་དེ། དབང་བསྐུར་རྫོགས་པར་བྱས་པའི་རྗེས་སུ། རྡོ་རྗེ། དྲིལ་བུ། ཌཱ་མ་རུ། གྲི་ཐོད། སྒོམ་ཐག །སྐུ་རྟེན། རྒྱུད་སྡེ་བསྐྱེད་རྫོགས་ཀྱི་པོ་ཏི། སྨན་དང་ཆ་
དཔྱད་རྣམས་ལག་ཏུ་གཏད་ནས་འདི་སྐད་བརྗོད། ཧཱུྃ་ཧོཀུན་འདུས་རྒྱལ་བ་བླ་མ་ལྷ་ཚོགས་ཀྱི། །སྐུ་གསུང་ཐུགས་དང་ཡོན་ཏན་ཕྲིན་ལས་རྣམས། །ཚེ་འདིར་ཐོབ་དང་འགྲོ་

བ་ཀུན་འདྲེན་ཕྱིར། །དབང་བསྐུར་རྒྱུད་བཤད་མན་ངག་གཉེར་གཏད་དོ། །ཡིད་བཞིན་ནོར་བུ་དཔག་བསམ་ལྗོན་ཤིང་དང༌། །འདོད་འཇོའི་བ་དང་རང་གཞན་རེ་སྐོང་
བའི༑ །རྒྱལ་བའི་བཀའ་གསང་ཟབ་མོའི་གཉེར་གཏད་དོ། །གཏད་དོ་གཉེར་རོ་བཀའ་འདི་ཐུབ་པར་སྲུངས། །སེང་གེའི་འོ་མ་སྣོད་ངན་ཇི་བཞིན་དུ། །དམ་མེད་རྣམས་ལ་
བཀའ་འདི་ཤོར་ར་རེ། །ངོ་བསྟོད་གཞོགས་སློང་ནོར་ཕྱིར་ཤོར་ར་རེ། །ཁ་འཇམ་བྲིད་མཁས་བསླུ་ཕྱིར་ཤོར་ར་རེ། །ཀུན་འདུས་རྒྱལ་བ་སྨན་རྒྱལ་བཀའ་འདི་ནི། །སྙིང་གི་
ནོར་དང་མིག་གི་འབྲས་བུ་བཞིན། །ཁྱད་པར་བླ་མ་ཆོས་ལ་ལོག་པར་བལྟ། །རྟོག་གེ་བ་དང་ཐེ་ཚོམ་ཅན་ལ་གསང༌། །ཧཱུྃ་ཧཱུྃ༔ བླ་མ་ཡི་དམ་དཔའ་བོ་མཁའ་འགྲོ་དང༌། །ཆོས་
སྐྱོང་བཀའ་སྲུང་ཐམས་ཅད་བསྟེན་ཅིང་སྒྲུབ། །བསྐྱེད་རྫོགས་ཏིང་འཛིན་ལས་མཐར་སྐྱེལ་བ་དང༌། འགྲོ་བའི་ཞེ་སྡང་རྒྱུ་འབྲས་ནད་གསོས་ཤིག །བཤད་པ་སྐུ་ཡི་རྒྱུད་ཀྱི་

༄༅། །བརྒྱུད་པའི་བླ་མ་ཡིད་བཞིན་ནོར་བུ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་བརྩེ་དགོངས་དབང་དང་དངོས་གྲུབ་སྩོལ། །ཕུང་ཁམས་
སྐྱེ་མཆེད་གདོད་ནས་རྣམ་དག་པའི། །རང་ལུས་རྒྱལ་བའི་དཀྱིལ་འཁོར་ལྷ་ཚོགས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་བརྩེ་དགོངས་དབང་
དང་དངོས་གྲུབ་སྩོལ། །དམ་ཚིག་ཅན་ལ་འགྱུར་མེད་བདེ་སྟེར་བའི། །མ་སྲིང་མཁའ་འགྲོ་དམ་ཅན་རྒྱ་མཚོ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །
ཐུགས་རྗེ་བརྩེ་དགོངས་དབང་དང་དངོས་གྲུབ་སྩོལ། །རྒྱལ་བའི་བསྟན་སྲུང་ཞིང་བཅུ་སྒྲོལ་ལ་བརྩོན། །ཆོས་སྐྱོང་དམ་ཅན་རྒྱ་མཚོ་མ་ལུས་ལ། །རྣམ་དག་བདུད་རྩིའི་དམ་
རྫ་ས་མཉེས་མཆོད་འབུལ། །ཐུགས་རྗེ་བརྩེ་དགོངས་དབང་དང་དངོས་གྲུབ་སྩོལ། །སྐྱབས་མགོན་དཔུང་གྱུར་མཆོད་འོས་རྩ་གསུམ་ལྷ། །རང་སྣང་དག་པའི་གཙོ་འཁོར་ལྷ་

རྣམས་ལ། །རྣམ་དག་བདུད་རྩིའི་དམ་རྫས་མཆོད་པའི་མཐུས། །ཁམས་གསུམ་ཡོངས་སྒྲོལ་འཁོར་བ་དོང་སྤྲུག་ཤོག །ཨོཾ་ཨཱཿཧཱུྃ་མ་ཧཱ་སརྦ་པཉྩ་ཨ་མྲྀ་ཏ་ཁཱ་ཧི། དེ་ནས་དངོས་
གྲུབ་བླང་བ་ནི། ཧྲཱིཿ འཁོར་འདས་ཕྱི་ནང་གསང་བ་ཤེས་བྱ་དང་། །ཤེས་བྱེད་ལས་འདས་དམ་ཚིག་རྡོ་རྗེ་ཆེ། །ཐབས་ཤེས་མཐེབ་སྲིན་ཕྱག་རྒྱའི་ཆོ་ག་བཞིན། །མྱོང་ན་
དངོས་གྲུབ་མ་ལུས་ཐོབ་ཕྱིར་མྱོང་། །ཀཱ་ཡ་ཝཱ་ཀ་ཙིཏྟ་སིདྡྷི་ཨོཾ་ཨཱཿཧཱུྃ། ཨོཾ་ཨཱཿཧཱུྃ་སོགས་བརྗོད། རཀྟ་འབུལ་བ་ནི། ཧཱུྃ་བྷན་དྷ་མཚན་ལྡན་འབར་བའི་སྣོད། །བདུད་བཞི་
བསྒྲལ་བའི་སྙིང་ཁྲག་བཅུད། །རྣམ་རྟོག་འཁོར་བ་དབྱིངས་སྒྲོལ་ཕྱིར། །བླ་མ་ཡི་དམ་མཁའ་འགྲོ་མཆོད། །མ་ཧཱ་རཀྟ་ལ་ཁཱ་ཧིཿ མ་ཧཱ་རཀྟ་སོགས་བརྗོད་ཅིང་། །བ་ལིཾ་
གཏོར་མ་མཆོད་པའི་ཕྱིར། །ཧཱུྃ་སྣོད་བཅུད་གཏོར་མར་ལྷུན་གྱིས་གྲུབ། །གཉིས་སུ་མེད་པར་བྱིན་གྱིས་བརླབས། །འདོད་ཡོད་ལྷ་མོས་རབ་བརྒྱན་པའི། །བདེ་བ་ཆེན་པོར་

༄༅། །བཞེས་སུ་གསོལ། །ཞེས་བརྗོད་རྩ་བའི་སྔགས་ཤམ་དུ། བ་ལིཾ་ཏ་བཏགས་གཏོར་བསྔོས་བྱ། ཧཱུྃ་ཧྲཱིཿ རྒྱལ་བ་ཀུན་དངོས་བླ་མ་སྨན་གྱི་བླ། །སྐུ་ལྔའི་བདག་ཉིད་
གཙོ་འཁོར་མ་ལུས་རྣམས། །གཤེགས་བྱོན་སྐྱེ་འབྲི་འཁྲུལ་རྟོག་མི་མངའ་ཡང་། །འགྲོ་རྣམས་ཚོགས་རྫོགས་གཏོར་མཆོད་བཞེས་ཕྱིར་གཤེགས། །ཨོཾ་ཨཱཿཧཱུྃ། བཛྲ་མ་ཧཱ་གུ་
རུ་སརྦ་གུ་ཎ་སིདྡྷི་ཧཱུྃ། ཨོཾ་ཨཱཿཧཱུྃ་སྭཱ་ཧཱ༔ མུཾ་ལཾ་མཾ་པྱཾ་ཏཱཾ༔ ཧྲཱིཿམཿཧ་རི་ནི་ས་ཙིཏྟ་ཧྲིང་ཧྲིང་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི༔ དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་
ཁ་ཁཱ་ཧི་ཁཱ་ཧི༔ ཨརྒྷཾ་པ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱ་ཤཔྟ་པཱུ་ཛ་ཧོཿ རཱུ་པ། ཤཔྟ། གནྡྷེ། ར་ས། སྤངྒེ་པཱུ་ཧོ༔ མ་ཧཱ་སརྦ་པ། མ་ཧཱ་རཀྟ། མ་ཧཱ་བ་ལིཾ་ཏ། མ་ཧཱ་
མཾ་ས། མ་ཧཱ་རཀྟ། མ་ཧཱ་ཀིཾ་ནི་རི་ཏི། བོ་དྷི་ཙིཏྟ་མ་ཧཱ་སུ་ཁ་ག་ཎ་གུ་ཧྱ་པཱུ་ཛ་ཧོཿ ཧཱུྃ་ཧྲཱིཿ བླ་མ་ཡི་དམ་དཔའ་བོ་མཁའ་འགྲོ་དང༌། །ཆོས་སྐྱོང་དམ་ཅན་ནོར་ལྷ་གཞི་བདག་

སོགས༑ །འཇིག་རྟེན་འདས་དང་མ་འདས་འཁོར་འདས་མགྲོན། །ཟག་མེད་བདེ་བསྐྱེད་གཏོར་མའི་མཆོད་པ་བཞེས། །གཏོར་ནི་ཆགས་མེད་མ་ནི་ཀུན་ལ་ཁྱབ། །འཁོར་
འདས་ཀུན་གྱི་བདེ་ལེགས་ཡོན་ཏན་གཏེར། །མ་ཚང་སྤང་བའི་མཆོད་སྤྲིན་བླ་མེད་རྣམས། །མཁའ་ཁྱབ་བསྔོས་པས་དོན་གཉིས་ལྷུན་གྲུབ་ཤོག །དེ་ནས་གླུ་གར་དོན་གྱིས་
མཆོད༑ །ཧྲཱིཿ སྐྱེ་བ་མེད་ལས་ཐམས་ཅད་སྐྱེས། །སྐྱེ་ཙམ་ཉིད་ནས་སྐྱེ་བྲལ་བ། །འདུ་འབྲལ་མེད་པ་རྡོ་རྗེའི་གླུ། །ཉམས་དབྱངས་རང་གྲོལ་ཡེ་ཤེས་མཆོད། །ཨོཾ་ཏེ་ཏེ་ཧཱུྃ།
ཏེ་ན་ཧཱུྃ། ཏེ་ཕུ་སྤ་ར་ཎ་ས་མ་ཡེ་ཧཱུྃ། ཏེ་ཏེ་སོགས་བརྗོད་གུས་པ་ཡིས། །བསྟོད་ཅིང་དབྱངས་བཅས་འདི་སྐད་དོ། །ཧཱུྃ་ཆོས་སྐུ་བླ་མ་སྤྲོས་མེད་ཁྱབ་གདལ་དང་། །ལོངས་
སྤྱོད་རྫོགས་སྐུ་བདེ་ཆེན་རོལ་པའི་དབྱིངས། །སྤྲུལ་སྐུ་གང་ལ་གང་འདུལ་འགྲོ་དོན་མཛད། །རིགས་འདུས་བླ་མ་སྨན་རྒྱལ་རྡོ་རྗེ་འཛིན། ཀུན་བཟང་འགྱུར་མེད་སྐུ་ལ་ཕྱག་

༄༅། །འཚལ་བསྟོད། འགག་མེད་ཚངས་དབྱངས་གསུང་ལ་ཕྱག་འཚལ་བསྟོད། །མཐའ་བྲལ་དྲི་མེད་ཐུགས་ལ་ཕྱག་འཚལ་བསྟོད། །ལུས་བདེ་ངག་ནུས་སེམས་རྟོགས་
བྱིན་གྱིས་རློབས། །རྣམ་ཤེས་གཟུགས་ཚོར་འདུ་ཤེས་འདུ་བྱེད་ལྔ། །འདོད་ཁྲོ་གཏི་མུག་ང་རྒྱལ་ཕྲག་དོག་ལྔ། །ཆོས་དབྱིངས་མེ་མཉམ་སོར་རྟོག་བྱ་བ་གྲུབ། །རང་དག་རང་
གྲུབ་རང་གསལ་རིགས་རྣམས་ལྔ། །ནམ་མཁའ་ས་ཆུ་མེ་རླུང་འབྱུང་བ་ལྔ། །རྣམ་དག་ཕུང་ལྔ་དང་བཅས་ཕྱག་འཚལ་བསྟོད། །ལམ་ལྔ་གདན་ཐོག་གཅིག་ཏུ་བགྲོད་པ་
ལས༑ །སྐུ་ལྔ་ཚེ་འདིར་ཐོབ་པར་བྱིན་གྱིས་རློབས། །སྣང་སྟོང་དབྱེར་མེད་རྟ་མཆོག་ཡབ་ཡུམ་སྐུ། །སྣ་ཚོགས་སྤྲུལ་སྐུ་རིགས་བཞི་མཁའ་འགྲོར་བཅས། །ཆོས་བྱེད་སྐྱོང་
མཛད་དམ་ཅན་བཀའ་སྲུང་བསྟོད། །ཕྲིན་ལས་ཐོགས་མེད་འགྲུབ་པར་མཛད་དུ་གསོལ། །ཞེས་བསྟོད་ཕྱི་ནང་གསང་བ་ཡི། །སྒྲུབ་པ་གང་བྱེད་བཟླས་པ་བྱ། །འདོད་པའི་

དོན་ལ་གསོལ་བ་གདབ། །རྒྱས་པ་ནི་ཕྱི་སྒྲུབ་ནང་སྒྲུབ་གསང་སྒྲུབ་རྣམས་ཀྱི་ཞལ་གདམས་སུ་བཅས་པ་སོགས་ལས་ཚོགས་སུ་ཡོད་པ་ལྟར་བྱའོ། །ཨོཾ་ཨཱཿ ཧཱུྃ་བཛྲ་མ་ཧཱ་གུ་རུ་
སརྦ་གུ་ཎ་སིདྡྷི་ཧཱུྃ༔ ཨོྃ་ཨཱཿཧཱུྃ་སྭཱ་ཧཱ༔ མུཾ་ལཾ་མཾ་པྱཾ་ཏཱཾ༔ ཧྲཱིཿམ་ཧ་རི་ནི་སཿ ཙིཏྟ་ཧྲིང་ཧྲིང་ས་མ་ཡ་ཛཿཧཱུྃ་བཾ་ཧོ༔ སརྦ་སིདྡྷི་ཨཱཿཧཱུྃ་ཨཱཿ ཞེས་གཙོ་འཁོར་ཐམས་ཅད་དྲིལ་བའི་
སྔགས་བཟླས་པའམ། སྔགས་གོང་མ་གཉིས་བཟླས་སོ། །ཨོཾ་ཨཱཿཧཱུྃ་སྭཱ་ཧཿ ཨ་མྲྀ་ཏ་ཛི་ཝནྟི་བྷེེ་ཥ་ཛྱཻ་སརྦ་སིདྡྷི་ཧཱུྃ་ཧོཿ །སྨན་གྱི་དངོས་གྲུབ་བསྡུ་སྔགས་སོ། །ཧཱུྃ་ཧོཿ སྐྱེ་མེད་
དབྱིངས་ལས་འགག་མེད་རྩལ་ཤར་བ། །མཁྱེན་བརྩེ་ནུས་པས་འགྲོ་འདུལ་རྩ་གསུམ་ལྷ། །རང་བཞིན་གནས་ནས་སྤྱན་འདྲེན་གཉིས་མེད་བཞུགས། །ཕྱག་འཚལ་མཆོད་
འབུལ་སྡིག་བཤགས་བསྟོད་ཅིང་བསྐུལ། །སྙེན་སྒྲུབ་ལས་སྦྱོར་བཟླས་བརྗོད་ཏིང་འཛིན་བསྒོམས། །མི་མཐུན་ཕྱོགས་རྣམས་ཀུན་ཞི་འདོད་དགུ་རྒྱས། །རང་སྣང་དབང་

༄༅། །བསྡུས་ལོག་འདྲེན་དགྲ་བགེགས་ཐུལ། །མཆོག་ཐུན་དངོས་གྲུབ་དུས་འདིར་མྱུར་སྩོལ་མཛོད། འདི་ནི་སྐབས་སུ་བསྟོད་པ་དང་གཏོར་བསྔོས་ཀྱི་གཤམ་ལའང་སྦྱར་
རོ༑ །༈ དེ་ནས་ཚོགས་ཀྱི་ཡོ་བྱད་བསངས་སྦྱངས་ནས་བྱིན་རླབས་སྤྱན་དྲངས་ཤིང༌། དང་པོཚོགས་ཕུད་མཆོད་པར་ཕུལ། །བར་པས་བཤགས་བསྐང་ཐ་མ་ནི། །དགྲ་
བགེགས་བསྒྲལ་ལ་ལྷག་མ་བཏང་། །བཟོད་གསོལ་ལྷ་གཤེགས་དགེ་རྩ་བསྔོ། །བཀྲ་ཤིས་བརྗོད་ཅིང་དཀྱིལ་འཁོར་བསྡུ། །རྩ་གསུམ་གཏོར་མ་དངོས་གྲུབ་བླངས། །ཆོས་
སྐྱོང་གཞི་བདག་གཏོར་མ་ནི། །ཆད་མདོ་བསྟན་སྐྱོང་དམ་སྲི་མནན། །རྫོགས་རིམ་ལ་ནི་གནས་པར་བྱ། །རོལ་མོ་དང་བཅས་འདི་ལྟར་རོ། །ཧཱུྃ་རང་ཉིད་ལྷར་གསལ་ཐུགས་
ཀའི་ས་བོན་ལས། །རཾ་ཡཾ་ཁཾ་འཕྲོས་ཚོགས་རྫས་བསྲེགས་སྦྱངས་བཀྲུས། །ཨོྃ་ཨཱཿཧཱུྃ་གིས་ཡེ་ཤེས་བདུད་རྩིར་གྱུར། །འདོད་ཡོན་ལྷ་མོས་ཚོགས་རྫས་སྤྲིན་དཔུང་གཏིབས། །

མ་ཧཱ་ག་ཎ་ཙཀྲ་སརྦ་ཕ་ལ་ཧོཿ ཞེ་བརྗོད། དེ་ནས་སྤྱན་དྲངས་ཏེ། ཧཱུྃ་རིགས་འདུས་རྒྱལ་བའི་ལྷ་ཚོགས་རྣམས། །ཐུགས་དམ་ཐུགས་རྗེའི་བརྩེར་དགོངས་ལ། །ཚོགས་ཀྱི་
མཆོད་པ་བཞེས་སླད་དུ། །སྤྱན་འདྲེན་གནས་འདིར་གཤེགས་སུ་གསོལ། །ས་མཱ་ཛཿ བཀོད་ལེགས་རབ་མཛེས་ཁྲི་ལ་བཞུགས། །བདག་གཞན་གུས་པས་ཕྱག་འཚལ་
བསྟོད༑ །ཕྱི་ནང་གསང་མཆོད་དགྱེས་པར་བཞེས། །སྐུ་གསུང་ཐུགས་ཀྱི་དངོས་གྲུབ་སྩོལ། ས་མ་ཡ་ཧོཿ ཞེས་བརྗོད་ཚོགས་ཕུད་ཕུལ། ཧྲཱིཿ མཛེས་ལྡན་དྲི་ཞིམ་རོ་ལྡན་
ཞིང་༑ །འཇམ་འཁྲིལ་གླུ་གར་བདེ་བས་མཆོད། །མ་ཚང་མེད་པའི་ཚོགས་ཕུད་འབུལ། །བཞེས་ནས་མཆོག་ཐུན་དངོས་གྲུབ་སྩོལ། །ག་ཎ་ཙཀྲ་སརྦ་པཱུ་ཛ་ཧོཿ ཞེས་བརྗོད། །
དེ་ནས་ཉམས་ཆགས་བཤགས། ཧཱུྃ་ཐོག་མ་མེད་ནས་ད་ལྟའི་བར། །མ་རིག་འཁྲུལ་པའི་དབང་གྱུར་པ། །ཆགས་ཉམས་འགལ་འཁྲུལ་ཅི་མཆིས་པ། །ཚོགས་ཀྱི་མཆོད་པས་

༄༅། །བསྐང་ཞིང་བཤགས། །བུདྡྷ་བཛྲ་རཏྣ་དང་། །པདྨ་ཀརྨའི་ཐུགས་དམ་རྣམས། །གཏི་མུག་ཞེ་སྡང་ང་རྒྱལ་དང༌། །ཕྲག་དོག་བདེན་འཛིན་འཐབས་པའི་ཚུལ། །
ཀུན་གཞི་ཀ་དག་ཀློང་ཡངས་སུ། །ཡེ་ནས་སྐྱེ་འགག་སྤྲོས་མཚོན་བྲལ། །ཀུན་རྫོབ་རང་སེམས་རྒྱལ་བ་དང༌། །བཤགས་བྱ་བཤགས་བྱེད་གཉིས་སུ་མེད། །ཨོཾ་བཛྲ་སཏཱ་ས་
མ་ཡ། མ་ནུ་པཱ་ལ་ཡ། བཛྲ་སཏྭ་ཏྭེ་ནོ་པ། ཏིཥྛ་ཌི་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ་སརྦ་ཀརྨ་སུ་ཙ་མེ། ཙི་ཏཾ་
ཤྲེ་ཡ་ཀུ་རུ་ཧཱུྃ་ཧ་ཧ་ཧ་ཧ་ཧོཿ བྷ་ག་ཝཱན་སརྦ་ཏ་ཐཱ་ག་ཏ་བཛྲ་མཱ་མེ་མུ་ཉྩ་བཛྲ་བྷ་ཝ་མ་ཧཱ་ས་མ་ཡ་སཏྭ་ཨཱཿ ཞེས་ཡི་གེ་བརྒྱ་བ་བཟླས། དེ་ནས་ཚོགས་བསྟབ་ཐུགས་དམ་
བསྐང་༑ །ཧྲཱིཿ གསང་ཆེན་རིགས་འདུས་རྒྱལ་བའི་དཀྱིལ་འཁོར་འདིར། །ཕྱི་ནང་གསང་བའི་དམ་རྫས་མ་ཚང་མེད། །རྩ་གསུམ་ལྷ་ཚོགས་ཐུགས་དམ་གཉེན་པོ་བསྐང༌། །

རྣལ་འབྱོར་བདག་གི་གཡར་དམ་སོར་སྩོལ་ཅིག །ཨོཾ་ཨཱཿཧཱུྃ་བཛྲ་ས་ཏྭ་ཨཱཿ ས་མ་ཡ་ཧོཿ ཞེས་བརྗོད་ཚོགས་དུམ་དགྲ་བགེགས་དམིགས། །འགུགས་ཞུགས་ལྷ་དབྱེ་རྣམ་ཤེས་
སྤར༑ །འདི་ཡང་རྒྱས་པ་གཞན་དུ་ཤེས་པར་བྱའོ། །བསྡུ་ན་ལྷར་གསལ་བས། ཧཱུྃ་རྒྱལ་བ་ཀུན་འདུས་རྩ་གསུམ་ལྷ་ཚོགས་བཀའ། །སྔགས་དང་ཕྱག་རྒྱ་ཏིང་འཛིན་བདེན་
པའི་མཐུས། །མི་བཟད་གྲངས་མེད་སྤྲུལ་བའི་ཁྲོ་ཚོགས་རྣམས། །གློག་ལྟར་མྱུར་བསྐྱོད་དགྲ་བགེགས་ད་ལྟ་ཁུག །དབང་མེད་རྟེན་འདིར་བསྟིམས་ལ་ལྷ་དང་ཕྲོལ། །ཞིང་
བཅུ་ལྡན་པའི་གནོད་བྱེད་དགྲ་བགེགས་འདི། །རྣམ་ཤེས་ཆོས་ཀྱི་དབྱིངས་སུ་གནས་སྤར་རོ། །གཟུགས་ཕུང་ད་ལྟ་སྐད་ཅིག་བརླག་བར་བྱ། །ཅེས་ཚིག་དོན་དྲན་པ་ལྟ་ལྡན་དུ་
ཧུར་ཕྱུང་སྟེ། ཕུར་བུ་བཏབ་པ་འདི་སྐད་བརྗོད། ཧཱུྃ་བཅོམ་ལྡན་ཁྲོ་རྒྱལ་ཧེ་རུ་ཀ །སྲིད་གསུམ་དགྲ་བགེགས་ཀུན་གྱི་གཤེད། །ཕྱག་གཉིས་རི་རབ་ཕུར་བུ་འདེབས། །དམ་

༄༅། །ཉམས་ཐལ་བ་རྡུལ་དུ་རློག །གནོད་བྱེད་རཱུ་ཏྲ་མཱ་ར་ཡ་ཧཱུྃ་ཕཊ༔ ཧཱུྃ་གནོད་བྱེད་བསྒྲལ་བའི་ལྔ་ཕུང་འདི། །རིགས་ལྔ་ཁྲོ་རྒྱལ་ཞལ་དུ་བསྟབས། །ཆོས་ཀྱི་དབྱིངས་སུ་
བཞེས་ནས་ཀྱང༌། །ལོག་རྟོག་ཚར་གཅོད་དངོས་གྲུབ་ཞུ། ཁ་ཁ་ཁཱ་ཧི་ཁཱ་ཧི༔ སྐབས་འདིར་བདུད་རྩི་བསང་བས་བྲན། །ཧཱུྃ་དུག་ལྔ་སྨན་གྱུར་འབྲུ་མཆོག་བཅུད། །བདུད་རྩི་
དམ་པ་དཔའ་བོའི་རྫས། །ཛ་གད་རོ་མཆོག་སྟོང་ལྡན་པ། །ཟག་མེད་བདེ་བསྐྱེད་མཆོད་འབུལ་བཞེས། །མ་ཧཱ་ཛ་གད་ཁཱ་ཧི། ཞེས་བརྗོད་གཟིགས་ཐབས་གཞན་དང་
འདྲ༑ །བསྡུ་ན་སློབ་མས་ཚོགས་བཏེག་སྟེ། ཀྱེ་རྡོ་རྗེ་སློབ་དཔོན་དགོངས་སུ་གསོལ། །སྣང་སྲིད་འཁོར་འདས་རོ་མཉམ་པས། །གསང་ཆེན་བདེ་བའི་ལོངས་སྤྱོད་ཆེ། །ཐེ་
ཚོམ་སྤངས་ཏེ་བཞེས་པར་མཛོད། ག་ཎ་ཙཀྲ་མ་ཧཱ་སུ་ཁ་ཧོཿ ཞེས་པས་འདྲེན་ལ་སློབ་དཔོན་གྱིས། །ཨེ་མ་ངོ་མཚར་རྨད་ཀྱི་ཆོས། །འདོད་ཡོན་མ་དམན་རོལ་བ་ཆེ། །

དཀྱིལ་འཁོར་ལྷ་ཚོགས་མ་ལུས་པ། །དྲི་མེད་རྒྱས་བྱེད་ཡིད་ལ་སྤྱོད། །ཨ་ལ་ལ་ཧོཿ བསྐང་རྫས་བྱིན་རླབས་བསྐང་བ་གཉིས་འདོན། ཅེས་བླངས་སོ། །རྣལ་འབྱོར་ཕོ་མོ་
ཚོགས་ལ་རོལ། །དེ་ནས་ལྷག་མ་ཁ་ཆུས་བྲན། །འབྲུ་གསུམ་བྱིན་རླབས་ཚིག་གིས་བསྔོ། ཨོཾ་ཨཱཿཧཱུྃ། ཧཱུྃ་རིགས་འདུས་རྒྱལ་བ་མ་ལུས་པའི། །བཀའ་དང་བསྟན་པ་སྲུང་བྱེད་
པའི༑ །ལྷག་ལ་དབང་བའི་ཚོགས་རྣམས་ཀུན། །ལྷག་མཆོད་འདི་ལོང་ཕྲིན་ལས་སྒྲུབ། །ཨུ་ཙིཥྚ་བ་ལིཾ་ཏ་བྷཀྵ་སི་སྭཱ་ཧཱ། ཞེས་བརྗོད་རོལ་མོ་བསྒྲག་པར་བྱ། །དེ་ནས་
བཟོད་གསོལ་ཚིག་དོན་རྣམས། །གུས་པས་མེ་ཏོག་སྙིམ་གང་གཏོར། །གདུང་བའི་དབྱངས་ཀྱིས་འདི་སྐད་དོ། །ཧཱུྃ་རང་རིག་བླ་མ་རྒྱལ་བའི་གཙོ། །བདེ་ཆེན་ཚད་མེད་
ཐུགས་རྗེས་དགོངས། །བདག་ཅག་བྱིས་པའི་རང་བཞིན་ལ། །ལྷག་ཆད་ནོར་འཁྲུལ་བཟོད་པར་བཞེས། །ཨོཾ་ཨཱཿཧཱུྃ་གུ་རུ་དེ་ཝ་ཌཱ་ཀི་ནི་ཀཱ་ཡ་ཝཱཀ་ཙིཏྟ་ས་མ་ཡ་ཨ་ཨ་ཨ་ཨཱཿ

༄༅། །ལྷ་རྣམས་རྟེན་ཡོད་བཞུགས་གསོལ་བྱ། །རྟེན་མེད་རང་བཞིན་གནས་སུ་གཤེགས། །ཧོ སེམས་ཅན་དོན་མཛད་རྒྱལ་དང་སྲས། ཐུགས་རྗེ་སྨིན་གྲོལ་ཆོས་འཁོར་
བསྐོར༑ །རང་བཞིན་གནས་སུ་གཤེགས་མཛད་ནས། །སླར་ཡང་བརྩེ་བས་འབྱོན་པར་མཛོད། །བཛྲ་མུ ཞེས་བརྗོད་དེ་ནས་དགེ་བ་བསྔོ། ཧོཿ བདག་གཞན་དུས་
གསུམ་དགེ་བ་རྣམས། མ་ལུས་དམིགས་མེད་གཅིག་བསྡུས་ནས། །རིགས་འདུས་རྒྱལ་བའི་སྐུ་གསུང་ཐུགས། །མཁའ་ཁྱབ་འགྲོ་བས་ཐོབ་པར་ཤོག །དེ་མ་ཐོབ་ཀྱི་གནས་
སྐབས་སུ། །བར་ཆད་མེད་པར་དལ་འབྱོར་ཐོབ། །བཤེས་གཉེན་དམ་པས་རྗེས་སུ་བཟུང་། །བཀའ་བཞིན་སྒྲུབ་ལ་ནན་ཏན་ཤོག །ཆོས་རྣམས་སེམས་སུ་བློ་ཐག་ཆོད། །
སེམས་ཉིད་ཆོས་སྐུར་རང་ངོ་ཤེས། །གཟུང་འཛིན་གཉིས་སྣང་བག་ཆགས་ཞིག །གོམས་འདྲིས་བརྟན་པ་ཐོབ་པར་ཤོག །ཅེས་བརྗོད་བཀྲ་ཤིས་ཚིགས་བཅད་ཀྱང་། རིག་

པའི་ཡེ་ཤེས་རིགས་ལྔ་ཡི། །བསྟོད་པའི་དུས་སུ་འདོན་པ་བསྒྱུར། །ཆོས་ཀྱི་དབྱིངས་ལས་བྱུང་བའི་བཀྲ་ཤིས་མཆོག །བླ་མ་ཡི་དམ་མཁའ་འགྲོ་འཁོར་བཅས་དང་། །ཆོས་
སྐྱོང་དམ་ཅན་རྒྱ་མཚོའི་བཀྲ་ཤིས་ཀྱིས། །དགེ་ལེགས་དཔལ་འབྱོར་གང་ལ་མྱུར་ཐོབ་ཤོག །ཅེས་སོ། །དཀྱིལ་འཁོར་མཐའ་ནས་དབུས་སུ་དྲིལ། །ཕྱི་ནང་གསང་བ་ལྔ་ཚན་
ལྔ་ཡི་ཆོས། །རིགས་འདུས་རྒྱལ་བའི་དཀྱིལ་འཁོར་ཆེ་ལ་རྫོགས། །རབ་འབྱམས་བརྟན་གཡོ་ཀུན་ལ་ཡོངས་ཁྱབ་པ། །གཉིས་མེད་ཆོས་དབྱིངས་རོལ་པའི་དབྱིངས་སུ་
སྡུད༑ །སརྦ་བུདྡྷ་མཎྜ་ལ། སྭ་བྷཱ་ཝ་ཨཱཏྨ་ཀོཉ་ཧཾ། དེ་ནས་རྩ་བ་གསུམ་གྱི་གཏོར་མ་དེ། །བདུད་རྩི་ཆེན་པོར་བསམ་བྱས་ལ། །དངོས་གྲུབ་བླང་ཕྱིར་འདི་སྐད་དོ། །ཧཱུྃ་ཧོཿ
བདེ་ཆེན་ཀློང་ཡངས་རྒྱལ་བའི་དཀྱིལ་འཁོར་ནས། །བླ་མ་སྨན་རྒྱལ་རིགས་འདུས་ཐུགས་དམ་ཅན། །སྐུ་གསུང་ཐུགས་ཡོན་ཕྲིན་ལས་བྱིན་ཆེན་པོ། །དངོས་གྲུབ་མ་ལུས་དུས་

༄༅། །འདིར་སྩལ་དུ་གསོལ། །ཨོཾ་ཨཱཿཧཱུྃ་སརྦ་སིདྡྷི་ས་མ་ཡ་ཧོཿ ཞེས་བརྗོད་གཏོར་མ་བགོ་ལ་བཟའ། །དམ་ཚིག་ཉམས་དང་དབང་མ་ཐོབ། །བྱ་ཁྱི་སྤྲང་པོ་ལ་མི་སྦྱིན། །
དེ་ནས་ཆོས་སྐྱོང་གཞི་བདག་གི །གཏོར་མ་ཕྱིར་ཁྱེར་ཕུད་བྲན་ལ། །བྱིན་བརླབ་དམ་ཅན་ཚོགས་ལ་བསྔོ། །རོལ་མོ་དབྱངས་བཅས་འདི་སྐད་དོ། །ཧཱུྃ་བྷྱོ༔ རིགས་འདུས་
རྒྱལ་བའི་སྨན་རྒྱལ་རྡོ་རྗེ་འཆང་། །པདྨ་འབྱུང་གནས་གུ་ཎ་དབྱེར་མེད་ཀྱི། །སྤྱན་སྔར་བཀའ་སྲུངས་དམ་ཅན་རྒྱ་མཚོ་དང་། །འཇིག་རྟེན་དྲེགས་པའི་ལྷ་འདྲེ་མ་ལུས་འདུལ། །
ཁྱད་པར་གནོད་སྦྱིན་རྡོ་རྗེ་བདུད་འདུལ་སོགས། །སྨན་རྒྱལ་རིག་འཛིན་སྲུང་མའི་ཚོགས་རྣམས་ཀྱིས། རང་རང་སྲོག་གི་སྙིང་པོ་ཕུལ་ནས་ཀྱང་། །རྡོ་རྗེ་འདའ་དཀའི་མནའ་ཆུ་
བླུད་པའི་ཚེ། །གསང་ཆེན་སྒྲུབ་མཆོག་ཉམས་སུ་ལེན་རྣམས་ཀྱི། །བཀའ་ཡི་གཏོར་མ་ལེན་པར་མ་ཆད་དམ། །བཅོལ་པའི་ཕྲིན་ལས་སྒྲུབ་པར་མ་ཆད་དམ། རྣལ་འབྱོར་ཚེ་

སྲོག་བསྲིང་བར་མ་ཆད་དམ། །དམ་ཉམས་སྲོག་རྩ་གཅོད་པར་མ་ཆད་དམ། །དམ་ལྡན་བུ་བཞིན་སྐྱོང་བར་མ་ཆད་དམ། །ཉན་བཤད་ཕྲིན་ལས་སྤེལ་བར་མ་ཆད་དམ། །
རྒྱུད་བཞི་གཅེས་པར་བསྲུང་བར་མ་ཆད་དམ། །སྔོན་ཚེ་ཁས་བླངས་དམ་ལས་མ་འདའ་བར། །ཤ་ཁྲག་བརྒྱན་པའི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་
པའི་ཕྲིན་ལས་མཛོད། །ཅེས་བརྗོད་བཤལ་ཆུས་བསྟན་མ་སྐྱོང་བ་ནི། ཧཱུྃ་བྷོ༔ དགུང་སྔོན་མཐོ་དང་གངས་རི་མཚོ། །སྤང་གཤོངས་ནགས་འདབས་སོགས་གནས་པའི། །
མ་སྲིང་བསྟན་མ་བཅུ་གཉིས་པོ། །སྨན་གྱི་བསྟན་པ་སྲུང་བ་ཡི། །ཁས་བླངས་དམ་བཅས་དྲན་པར་གྱིས། །རང་རང་མཐུན་པའི་མཆོད་པ་འབུལ། །མིང་སྲིང་གདུང་སེམས་
རྒྱུན་མ་བཅད། །བདག་གི་འཁོར་སྲུངས་རྐྱེན་བཟློག་ཅིག །བཅོལ་པའི་ལས་ཀུན་གྲུབ་པར་མཛོད། །ཅེས་བརྗོད་གཏོར་གཞོང་ཁ་སྦུབ་ལ། །རི་རབ་ཏུ་གྱུར་དེ་འོག་ཏུ། །

༄༅། །དགྲ་བགེགས་མ་ལུས་མནན་པར་བསམ། །ཧཱུྃ་དཔལ་ཆེན་འབར་བའི་ལྷ་ཚོགས་རྣམས། །ཁྲོས་ཤིང་རྡོ་རྗེའི་བྲོ་བརྡུངས་པས། །གནོད་བྱེད་མ་ལུས་ཐལ་བར་རློག །
དེ་ཡིས་མི་ཐུབ་གང་ཡང་མེད། །གནོད་བྱེད་ཐམས་ཅད་མཱ་ར་ཡ་ནན། །ཅེས་བརྗོད་བསྐྱེད་རྫོགས་ཟུང་འཇུག་གི །ངང་ལ་འབྲལ་མེད་གཞག་པར་བྱ། །དེ་ལྟར་ལས་བྱང་
མདོར་བསྡུས་པ། །རང་གཞན་ཚེ་འདིར་མཆོག་བསྒྲུབ་ཕྱིར། །བླ་མ་དམ་པའི་གསུང་རྒྱུན་ལས། །རང་བཟོ་སླད་ཀྱིས་མ་བསླད་པར། །འཁྱེར་བདེར་ཟུར་དུ་བཀོལ་བ་
ཡིན༑ །འཁྲུལ་ན་བླ་མ་ལྷ་ལ་བཤགས། །དགེ་དེས་འགྲོ་ཀུན་སངས་རྒྱས་ཤོག །༧མཚུངས་མེད་རྡོ་རྗེ་འཆང་ཆེན་སྨན་རྒྱལ་གུ་ཎ་ཡི། །ཐུགས་ཀྱི་བཅུད་བབས་སྲས་མཆོག་
སུམ་སྟོན་གྱིས། །བཀའ་ཡི་གནང་བ་ཞུས་ནས་གསར་རྙིང་ཆོ་ག་དང་། །མི་འགལ་ཆོག་འགྲིགས་མཛད་པས་བསྡུས་པ་ཡིན། ༠། ཙ༽ ༄༅། གཡུ་ཐོག་སྙིང་ཐིག་བླ་

སྒྲུབ་ཀྱི་བདུད་རྩི་སྨན་མཆོད་ལྷན་ཐབས་བཞུགས་སོ། །སྨན་མཆོད་ཡེ་ཤེས་བདུད་རྩིའི་མཆོད་པ་ནི། ཧཱུྃ་ཧཱུྃ༔ རང་སེམས་སྐྱེ་མེད་ཆོས་སྐུར་ངོ་སྤྲོད་པའི། །བཀའ་དྲིན་འཁོར་
མེད་རྩ་བའི་བླ་མ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་བརྩེར་དགོངས་དབང་དང་དངོས་གྲུབ་སྩོལ། །མཆོག་ཐུན་དངོས་གྲུབ་དགོས་འདོད་
ཆར་འབེབས་པའི། །བརྒྱུད་པའི་བླ་མ་ཡིད་བཞིན་ནོར་བུ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་བརྩེར་དགོངས་དབང་དང་དངོས་གྲུབ་
སྩོལ༑ །ཕུང་ཁམས་སྐྱེ་མཆེད་གདོད་ནས་རྣམ་དག་པའི། །རང་ལུས་ཡི་དམ་རྒྱལ་པའི་དཀྱིལ་འཁོར་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་
བརྩེར་དགོངས་དབང་དང་དངོས་གྲུབ་སྩོལ། །དམ་ཚིག་ཅན་ལ་འགྱུར་མེད་བདེ་སྟེར་བའི། །མ་སྲིང་མཁའ་འགྲོ་རྒྱ་མཚོ་མ་ལུས་ལ། །རྣམ་དག་བདུད་རྩིའི་དམ་རྫས་མཉེས་

༄༅། །མཆོད་འབུལ། །ཐུགས་རྗེ་བརྩེར་དགོངས་དབང་དང་དངོས་གྲུབ་སྩོལ། །རྒྱལ་བའི་བསྟན་སྲུང་ཞིང་བཅུ་སྒྲོལ་ལ་བརྩོན། །ཆོས་སྐྱོང་དམ་ཅན་རྒྱ་མཚོ་མ་ལུས་ལ། །
རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་བརྩེར་དགོངས་དབང་དང་དངོས་གྲུབ་སྩོལ། །སྐྱབས་མགོན་དཔུང་གྱུར་མཆོད་འོས་རྩ་གསུམ་ལྷ། །རང་
སྣང་དག་པའི་གཙོ་འཁོར་ཁྱེད་རྣམས་ལ། །རྣམ་དག་བདུད་རྩིའི་དམ་རྫས་མཆོད་པའི་མཐུས། །ཁམས་གསུམ་ཡོངས་སྒྲོལ་འཁོར་བ་དོང་སྤྲུག་ཤོག །ཨོཾ་ཨཱཿཧཱུྃ་མ་ཧཱ་སརྦ་པཉྩ་
ཨ་མྲྀ་ཏ་ཁཱ་ཧི། །དེ་ནས་དངོས་གྲུབ་བླང་བ་ནི། །ཧྲཱིཿ འཁོར་འདས་ཕྱི་ནང་གསང་བ་ཤེས་བྱ་དང་། །ཤེས་བྱེད་ལས་འདས་དམ་ཚིག་རྡོ་རྗེ་ཆེ། །ཐབས་ཤེས་མཐེབ་སྲིན་
ཕྱག་རྒྱའི་ཆོ་ག་བཞིན། །མྱོང་བས་དངོས་གྲུབ་མ་ལུས་ཐོབ་ཕྱིར་མྱོང་། །ཀཱ་ཡ་ཝཱ་ཀ་ཙིཏྟ་སིདྡྷི་ཨོཾ་ཨཱཿཧཱུྃ། ཤུ་བྷཾ། ༄༅། །གཡུ་ཐོག་སྙིང་ཐིག་བླ་སྒྲུབ་ཀྱིས་གཏོར་མའི་ལྷན་

ཐབས་ཚོགས་གཉིས་མྱུར་རྫོགས་བཞུགས་སོ།། ༈ ལས་གཞུང་དངོས་གྲུབ་རྒྱ་མཚོ་ཡི། །ཕྲིན་ལས་གཏོར་མའི་ལྷན་ཐབས་ནི། །ཧཱུྃ་ཧྲཱིཿ རྒྱལ་བ་ཀུན་དངོས་བླ་མ་སྨན་གྱི་
རྒྱལ༑ །སྐུ་ལྔའི་བདག་ཉིད་བླ་མ་གཙོ་འཁོར་རྣམས། །གཤེགས་བྱོན་སྐྱེ་འབྲི་འཁྲུལ་རྟོག་མི་མངའ་ཡང་། །འགྲོ་རྣམས་ཚོགས་གསོག་གཏོར་མཆོད་བཞེས་ཕྱིར་གཤེགས། །
བཛྲ་ས་མ་ཡ་ཛཿ པདྨ་ཀ་མ་ལ་ཡེ་སྟྭཾ། ན་མོ་ཨ་ཏི་པུ་ཧོ། པྲ་ཏི་ཛ་ཧོ། ཨརྒྷཾ་སོགས། དྷ་པེ་སྭཱ་ཧཱ། མ་ཧཱ་སརྦ་པཉྩ་༴ མ་ཧཱ་རཀྟ་༴ མ་ཧཱ་བ་ལིཾ་ཏ་༴ མ་ཧཱ་མཾ་ས༴ མ་ཧཱ་
རཀྟ༔ མ་ཧཱ་ཀེཾ་ནི་རི་ཏི་ལ༴ བོ་དྷི་ཙིཏྟ་མ་ཧཱ་སུ་ཁ་གུ་ཧྱ་པཱུ་ཛ་ཧོ། ཨོཾ་ཨཱཿཧཱུྃ་བཛྲ་མ་ཧཱ་གུ་རུ་སརྦ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ༀ་བཛྲ་མ་ཧཱ་གུ་རུ་སརྦ་གུ་ཎ་སིདྡྷི་ཧཱུྃ། ཨོཾ་
ཨཱཿཧཱུྃ་སྭཱ་ཧཱ། མུཾ་ལཾ་མཾ་པྱཾ་ཏྱཾ་ཧྲི་མ་ཧ་རི་ནིས་ཙིཏྟ་ཧྲིང་ཧྲིང་། ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། །ཨོཾ་མ་ཧཱ་ཀཱ་ལ་བཛྲ་ཙིཏྟ་ཧཱུྃ་ཕཊ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་

༄༅། །ཨེ་ཀ་ཙ་ཏི་མ་མ་རོ་རུ་བཾ་ཧཱུྃ་བྷྱོ། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་ཀེ་ཏ་ཀེ་ཏ་སྭཱ་ཧཱ། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། རཱ་ཧུ་ལ་ས་མ་ཡ་ཧཱུྃ་བྷྱོ། ཨི་དཾ་བ་ལིཾ་ཏ་ཁ་
ཁ་ཁཱ་ཧི་ཁཱ་ཧི། ཌཱ་ཀི་ནི་ཙིཏྟ་རཀྟ་ས་མ་ཡ་ཧྲིང་ཧྲིང་ཛ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། རཀྵ་ཙིཏྟ་མ་ཧཱ་ཨི་དཾ་མ་ལིཾ་ཏ་ཁ་ཁ་ཁཱ་ཧི་ཁཱ་ཧི། བཛྲ་སཱ་དྷུ་ས་མ་ཡ། ཨི་དཾ་བ་ལིཾ་ཏ་ཁ་
ཁ་ཁཱ་ཧི་ཁཱ་ཧི། རཀྵ་རཀྵ་བཛྲ་ས་མ་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། དུན་ཏིང་ཙིཏྟ་ཀ་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཏྲི་ཤཾ་རྦད་བྷྱོ་གིང་ཀ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་
ཧི༑ དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། བྷ་མེ་བ་ཏི་ཨི་དཾ་བ་ལིཏ་ཁ་ཁ་ཁཱ་ཧི་ཁཱ་ཧི། ཧཱུྃ་ཧྲཱིཿ བླ་མ་ཡི་དམ་དཔའ་བོ་མཁའ་འགྲོ་དང་། ཆོས་སྲུང་དམ་
ཅན་ནོར་ལྷ་གཞི་བདག་སོགས། །འཇིག་རྟེན་འདས་དང་མ་འདས་འཁོར་འདས་མགྲོན། །ཟག་མེད་བདེ་སྐྱེད་གཏོར་མའི་མཆོད་པ་བཞེས། །གཏོར་ནི་ཆགས་མེད་མ་ནི་ཀུན་

ལ་ཁྱབ། །འཁོར་འདས་ཀུན་གྱི་བདེ་ལེགས་འདོད་ཡོན་གཏེར། །མ་ཚང་སྤངས་པའི་བླ་མེད་མཆོད་སྤྲིན་རྣམས། །མཁའ་ཁྱབ་བསྔོས་པས་དོན་གཉིས་ལྷུན་གྲུབ་ཤོག །ཤུ་
བྷཾ༑ ། ༄༅། །བྱིན་རླབས་བླ་སྒྲུབ་ལས་རྩ་བ་གསུམ་གྱི་མདངས་བསྐང་འོད་ཀྱི་དྲ་བ་བཞུགས་སོ། །གུ་རུ་དེ་ཝ་ཌཱ་ཀི་ནི་སརྦ་སིདྡྷི་ཧོ། །ཀུན་འདུས་རྒྱལ་བ་རྩ་གསུམ་གྱི། །
དབང་ཐོབ་དམ་ལྡན་རྣལ་འབྱོར་པས། །ཉ་སྟོང་དུས་བཞི་བསྙེན་སྒྲུབ་དུས། །ལྷ་ཚོགས་ཐུགས་དམ་བསྐང་བྱའི་ཕྱིར། །དབེན་པའི་གནས་སུ་དཀྱིལ་འཁོར་བྲི། །དཀོན་
མཆོག་སྐུ་གསུང་ཐུགས་རྟེན་དགྲམ། །སྨན་རཀ་གཏོར་མ་སྤྱན་གཟིགས་བཤམ། །ཁྱད་པར་ཐུགས་དམ་བསྐང་བའི་རྫས། ཚིལ་ཆེན་དུད་པ་ཞུན་ཆེན་མེ། །དབང་ལྔའི་མེ་
ཏོག་ཞལ་ཟས་ཚོགས། །ཙ་ར་མཁའ་ལྡིང་ཤེལ་གོང་དང༌། །ཟལ་ལེ་འབྲི་དང་ཞུན་ཆེན་མདངས། །ཕྱི་ནང་གསང་བའི་མཆོད་པ་རྣམས། །འབྱོར་ལྡན་བག་དྲོ་མཛེས་པ་

༄༅། །བཤམ། །བདག་ཉིད་རྩ་གསུམ་ལས་གཞུང་བསྲང་། །ཚོགས་འཁོར་བསང་སྦྱངས་བྱིན་བརླབས་ནས། །སྤྱན་དྲངས་ཚོགས་ཕུད་བཤགས་བསྐང་སྐབས། །བླ་མ་ཡི་
དམ་མཁའ་འགྲོའི་ཚོགས། །མཁའ་ཁྱབ་སྤྲིན་སྤུང་འཁྲིགས་ལྟར་བསམ། །གསུར་ཆེན་གཏོང་ཞིང་རོལ་མོ་འང་སྒྲོག །གདུང་བའི་དབྱངས་ཀྱིས་འདི་སྐད་དོ། །ཧཱུྃ་ཧྲཱིཿ
བསྐང་ངོ་གསོལ་ལོ་མཆོད་དོ་ཐུགས་དམ་བསྐང་། །ཡང་དག་ལྟ་བ་ཀློང་དུ་གྱུར་པས་བསྐང་། །མ་བཅོས་ཡེང་འཁྲུལ་སྐྱོན་བྲལ་བསྒོམས་པས་བསྐང་། །བླང་དོར་ཚུལ་བྲལ་
ཤུགས་འབྱུང་སྤྱོད་པས་བསྐང་། །རང་བཅས་ཕྱོགས་ལྷུང་མེད་པ་འབྲས་བུས་བསྐང༌། །ཧྲཱིཿ གསང་ཆེན་ལྷུན་གྱིས་གྲུབ་པའི་དཀྱིལ་འཁོར་ན། །ཀུན་འདུས་རྒྱལ་བའི་ལྷ་
ཚོགས་ཐུགས་དམ་ཅན། །རིགས་འདུས་བླ་མ་སྨན་རྒྱལ་རྡོ་རྗེ་འཆང་། །ཡབ་ཡུམ་གཉིས་སུ་མེད་པའི་ཐུགས་དམ་བསྐང་། །རྣམ་ཤེས་ཞེ་སྡང་སེམས་མཁའ་གནས་གྱུར་

པའི༑ །རྣམ་སྣང་རིག་ཡེ་ཡུམ་བཅས་ཐུགས་དམ་བསྐང་། །ཚོར་བ་ང་རྒྱལ་ཁྲག་ཆུ་གནས་གྱུར་པའི། །རིན་འབྱུང་རིག་ཡེ་ཡུམ་བཅས་ཐུགས་དམ་བསྐང་། །འདུ་ཤེས་འདོད་
ཆགས་དྲོད་མེ་གནས་གྱུར་པའི། །མཐའ་ཡས་རིག་ཡེ་ཡབ་ཡུམ་ཐུགས་དམ་བསྐང༌། །འདུ་བྱེད་ཕྲག་དོག་དབུགས་རླུང་གནས་གྱུར་པའི། །དོན་གྲུབ་རིག་ཡེ་ཡབ་ཡུམ་ཐུགས་
དམ་བསྐང་། །ཧྲཱིཿ དོན་གྱི་དབྱིངས་ལ་བསྐང་ཡུལ་ལྷ་ཚོགས་ལ། །བསྐང་བའི་རྫས་དང་བསྐང་རྫས་མི་དམིགས་ཀྱང་། །རིག་རྩལ་མ་འགགས་མ་རིག་འགྲོ་དོན་ཕྱིར། །བླ་
མེད་ཚོགས་མཆོད་འདོད་ཡོན་དུ་མས་བསྐང༌། །ཧཱུྃ་ཐུགས་དམ་གཉེན་པར་བསྐང་བའི་རྫ་ས་མཆོག་ནི། །རྩ་བ་ཡན་ལག་སྟོང་སྦྱར་སྨན་མཆོག་དང༌། །བདུད་བཞི་འཁོར་བ་
དབྱིངས་སྒྲོལ་རཀྟ་དང༌། །རྨད་བྱུང་འདོད་ཡོན་དམ་རྫས་གཏོར་ཆེན་དང་། །ལྟག་སྤྲོད་རྔ་སྒྲ་གསུར་ཆེན་རྐང་ཆེན་དུང་། །ཞུན་ཆེན་མར་མེ་དབང་པོའི་མེ་ཏོག་དང༌། །ཙ་ར་

༄༅། །མཁའ་ལྡིང་ཤེལ་གོང་ཟལ་ལེ་འབྲི། །རྣམ་དག་བམ་ཆེན་འབྲུ་བཅུད་སྟོང་སྦྱར་ཆང་། །ཕྱི་ནང་གསང་མཆོད་ཞལ་ཟས་ཚོགས་མཆོད་ཀྱིས། །བསྐང་ངོ་བསྐལ་པའི་
ཐུགས་དམ་བསྐངས་གྱུར་ཅིག །ཧྲཱིཿ བདེ་ཆེན་གར་གྱིས་རོལ་པས་འགྲོ་རྣམས་འདུལ། །དབང་ཆེན་རྟ་མཆོག་རྒྱལ་པའི་ཐུགས་དམ་བསྐང༌། །བདེ་སྟོང་ཟུང་འཇུག་གཉིས་
མེད་དགྱེས་པས་འཁྲིལ། །ཡུམ་མཆོག་རྡོ་རྗེ་ཕག་མོའི་ཐུགས་དམ་བསྐང་། །ཞི་བའི་ལས་སྒྲུབ་བདུད་འཇོམས་རྡོ་རྗེའི་རིགས། །མི་འགྱུར་རྡོ་རྗེ་མཁའ་འགྲོའི་ཐུགས་དམ་
བསྐང་༑ །རྒྱས་པའི་ལས་སྒྲུབ་བདུད་རྩིའི་ཆར་འབེབས་མ། །རེ་སྐོང་རིན་ཆེན་མཁའ་འགྲོའི་ཐུགས་དམ་བསྐང་། །དབང་གི་ལས་སྒྲུབ་ཁམས་གསུམ་རེ་བ་སྐོང་། །ཆགས་
མེད་པདྨ་མཁའ་འགྲོའི་ཐུགས་དམ་བསྐང་། །མངོན་སྤྱོད་ལས་སྒྲུབ་ཕྲིན་ལས་ཐོགས་མེད་མ། །འགྲོ་འདུལ་ལས་ཀྱི་མཁའ་འགྲོའི་ཐུགས༴ །ཧྲཱིཿ ཐུགས་དམ་གཉན་པོ་བསྐང་

བའི་རྫས་མཆོག་ནི། །རྩ་བརྒྱད་ཡན་ལག་སྟོང་སྦྱར་སྨན་མཆོག་དང༌། །བདུད་བཞི་འཁོར་བ་དབྱིངས་སྒྲོལ་རཀྟ་དང༌། །རྨད་བྱུང་འདོད་ཡོན་དམ་རྫས་གཏོར་ཆེན་དང་། །
ལྟག་སྤྲོད་རྔ་སྒྲ་གསུར་ཆེན་རྐང་གླིང་དང༌། །ཞུན་ཆེན་མར་མེ་དབང་པོའི་མེ་ཏོག་དང༌། །ཙ་ར་མཁའ་ལྡིང་ཤེལ་གོང་ཟལ་ལེ་འབྲི། །རྣམ་དག་བམ་ཆེན་འབྲུ་བཅུད་ཛ་གད་
བཅུད༑ །ཕྱི་ནང་གསང་མཆོད་ཞལ་ཟས་ལོངས་སྤྱོད་ཀྱིས། །བསྐང་ངོ་བསྐལ་པའི་ཐུགས་དམ་བསྐངས་གྱུར་ཅིག །ཧཱུྃ་ཧྲཱིཿ ཆགས་མེད་དག་པའི་བརྒྱུད་པ་ངོ་སྤྲོད་ཕྱིར། །
མཁའ་འགྲོ་དཔལ་ལྡན་ཕྲེང་བའི་ཐུགས་དམ་བསྐང༌། །ཆོས་ཉིད་དོན་དམ་གནས་ལུགས་མངོན་གྱུར་ཕྱིར། །འགྲོ་མགོན་མ་ཧཱ་གུ་ཎའི་ཐུགས་དམ་བསྐང་། སྣང་སྲིད་འཁོར་
འདས་རྒྱས་འདེབས་རང་གྲོལ་ཕྱིར། །སུམ་སྟོན་ཡེ་ཤེས་གཟུང་གི་ཐུགས་དམ་བསྐང༌། །རྒྱལ་ཚབ་རྨད་བྱུང་འགྲོ་དོན་མཐར་ཕྱིན་པའི། །པཎ་ཆེན་གཞོན་ནུ་གཙང་སྟོན་སངས་

༄༅། །རིན་དང་། །མཁས་བཙུན་རིང་རྡོར་དོན་རྒྱལ་དཀོན་མཆོག་སྐྱབས། །དཔལ་ལྡན་འཚོ་བྱེད་འཚོ་བྱེད་རིན་ཆེན་དང་། །བསོད་ནམས་དབང་ཕྱུག་རྣལ་འབྱོར་ཆེན་པོའི་
མཚན༑ །རི་ཁྲོད་ཞིག་པོ་དཀོན་མཆོག་རྒྱལ་མཚན་དང༌། །མཆོག་ཐུན་དངོས་གྲུབ་མངའ་བརྙེས་མཉམ་རྡོར་སོགས། །འདས་དང་མ་བྱོན་ད་ལྟ་དུས་གསུམ་གྱི། །བརྒྱུད་པའི་
བླ་མ་རྣམས་ཀྱི་ཐུགས་དམ་བསྐང་། །བྱིན་རླབས་དངོས་གྲུབ་འདོད་དགུ་ཆར་འབེབས་པའི། །དྲང་སྲོང་ཐེག་རིམ་དགུ་དང་རྒྱུད་སྡེ་བཞིའི། །ཕ་རྒྱུད་མ་རྒྱུད་གཉིས་མེད་རྒྱུད་
ལ་སོགས། །ཡི་དམ་ལྷ་ཚོགས་རྣམས་ཀྱི་ཐུགས་དམ་བསྐང་། །དཀྱིལ་འཁོར་ཕྱོགས་མཚམས་གནས་ཡུལ་དུར་ཁྲོད་སྐྱོང་། །གིང་དང་མ་མོ་མཁའ་འགྲོ་ཤུགས་འགྲོ་དང་། །
ཞིང་སྐྱོང་ཕྱོགས་སྐྱོང་ཤ་ཟ་འབུམ་ཕྲག་ཚོགས། །མ་སྲིང་མཁའ་འགྲོ་རྒྱ་མཚོའི༴ །ཆོས་སྐུ་ཞི་བའི་ངང་ལས་མ་གཡོས་ཀྱང་། །གཟུགས་སྐུ་དྲག་པོའི་ཆ་ལུགས་སྣ་ཚོགས་

ཀྱིས༑ །བསྟན་པ་སྲུང་ཞིང་དགྲ་བགེགས་ཚར་གཅོད་པའི། །ཆོས་སྐྱོང་དམ་ཅན་རྒྱ་མཚོའི༴ །སྔོན་ཚེ་རྒྱལ་སྲས་གུ་ཎའི་སྤྱན་སྔ་རུ། །ཁས་བླངས་དམ་བཅས་སྨན་གྱི་དངོས་
གྲུབ་སྟེར། །བོད་ཁམས་སྐྱོང་བའི་སྨན་མོ་བརྟན་མའི་ཚོགས། །གཞི་བདག་སྲུང་མ་འཁོར་བཅས་ཐུགས༴ །ཧཱུྃ་ཐུགས་དམ་གཉེན་པོ་བསྐང་བའི་རྫ་ས་མཆོག་ནི། །རྩ་བརྒྱད་
ཡན་ལག་སྟོང་སྦྱར་སྨན་མཆོག་དང༌། །བདུད་བཞི་འཁོར་བ་དབྱིངས་སྒྲོལ་རཀྟ་དང་། །རྨད་བྱུང་དམ་རྫས་གཏོར་མ་ཆེན་པོ་དང་། །ལྟག་སྤྲོད་རྔ་སྒྲ་གསུར་ཆེན་རྐང་གླིང་
དང༌༑ །ཞུན་ཆེན་མར་མེ་དབང་པོའི་མེ་ཏོག་དང༌། །ཙ་ར་མཁའ་ལྡིང་ཤེལ་གོང་ཟལ་ལི་འབྲི། །རྣམ་དག་བམ་ཆེན་འབྲུ་བཅུད་ཛ་གད་བཅུད། །ཕྱི་ནང་གསང་མཆོད་ཞལ་
ཟས་ལོངས་སྤྱོད་ཀྱིས། །བསྐང་ངོ་བསྐལ་པའི་ཐུགས་དམ་བསྐངས་གྱུར་ཅིག །རྣལ་འབྱོར་བདག་ཅག་གཡར་དམ་སོར་སྩོལ་ཅིག །མཆོག་ཐུན་དངོས་གྲུབ་ཐམས་ཅད་འདིར་

༄༅། །སྩོལ་ཅིག །ཅེས་བརྗོད་རྣལ་འབྱོར་ཕོ་མོ་རྣམས། བསྐང་རྫས་དར་བཏགས་སྤྱན་གཟིགས་ཐོགས། །དཀྱིལ་འཁོར་འཆམས་ཤིང་ཐུགས་དམ་བཀང་། །དེ་ནས་
བཤགས་པའང་འདི་ལྟར་བྱ། །མཁའ་མཉམ་རྒྱལ་བ་ཡིད་ཀྱིས་དམིགས། །ཀྱེ་ཧོཿ ཕྱོགས་དུས་རྒྱལ་བ་ཞི་ཁྲོ་རབ་འབྱམས་ལྷ། འགྲོ་འདུལ་སྨན་རྒྱལ་རྩ་གསུམ་སྐུར་སྟོན་
དང་༑ རྡོ་རྗེ་སློབ་དཔོན་མཆེད་ལྕམ་རྣལ་འབྱོར་སོགས། །དབང་གྱུར་སྐྱབས་མཆོག་མ་ལུས་དགོངས་སུ་གསོལ། །བདག་གིས་སྔོན་འདས་འཁོར་བ་ཐོག་མེད་ནས། །མ་
རིག་བག་ཆགས་འཁྲུལ་པའི་ལས་དབང་གིས། །སློབ་དཔོན་སངས་རྒྱས་གསུང་དུ་དྲང་སྲོང་སོགས། །བློ་བཞག་དྲུག་དང་གཟུང་བྱའི་དམ་ཚིག་གཉིས། །ཤེས་གསུམ་ཕྱི་ཡི་
དམ་འགལ་མཐོལ་ཞིང་བཤགས། །རྡོ་རྗེ་མཆེད་ལྕམ་བཀའ་འགལ་ལྟ་བ་ལོག །བརྡེག་བཙོག་རྐུ་འཕྲོག་ངན་སེམས་གནོད་སེམས་བསྒོམ། །དབང་ཐོབ་ལྷ་ལ་སྔགས་དང་

ཕྱག་རྒྱ་བཅད། །བླ་མེད་ཐེག་པ་ཁས་བླངས་དམ་བཅའ་གཡེལ། །གསང་བ་བཅུ་སོགས་གསང་མཆོད་དམ་ཚིག་རྣམས། །དམ་མེད་ལ་བསྒྲགས་མཉམ་འདྲེས་བླ་མ་བསླུས།
རྩ་བའི་དམ་ཚིག་ཉམས་པ་མཐོལ་ཞིང་བཤགས། །ཡན་ལག་དག་ལ་ཤེས་བྱའི་དམ་ཚིག་ནི། །ཕུང་པོ་འབྱུང་བ་ཡུམ་དབང་ཡེ་ཤེས་ལྔ། སྤྱད་བྱ་སྦྱོར་སྒྲོལ་མ་བྱིན་རྫུན་ཚིག་
ལྔ༑ །མི་སྤོང་ཆགས་འཁྲོ་རྨོངས་རྒྱལ་ཕྲག་དོག་ལྔ། །དང་བླང་དྲི་ཆེན་དྲི་ཆུ་དམར་ཆེན་དང་། །བྱང་སེམས་གཉིས་ཏེ་ཉེར་ལྔའི་དམ་འགལ་བཤགས། །བླ་མའི་བཀའ་གཅོག་
ཐེག་སྤངས་ཐུན་བཞི་ཡེངས། །མཆོག་ལ་ཐེ་ཚོམས་མཆེད་ལྕམ་ཐུགས་དཀྲུགས་དང་། །འགྲོ་ལ་བརྩེ་བྲལ་ཉོན་མོངས་རང་གར་སྤྱོད། །ཐེག་པའི་ཁ་འཛིན་ཆོས་གཞན་སྨད་པ་
དང༌༑ །གཉིད་ཆང་ལེ་ལོའི་དབང་ཤོར་ལྟ་སྤྱོད་གཉིས། །ཟུང་དུ་མ་འབྲེལ་བསྙེན་སྒྲུབ་མཐའ་མ་འཆོལ། །ཐུན་མོང་སྤྱི་ཡི་དམ་འགལ་མཐོལ་ཞིང་བཤགས། །འཁོར་འདས་

༄༅། །ཆོས་རྣམས་རང་རིག་བྱང་ཆུབ་སེམས། གདོད་ནས་ཆོས་སྐུར་མ་རྟོགས་མཐོལ་ཞིང་བཤགས། །བདེ་གསལ་མི་རྟོག་དམ་འགལ་མཐོལ་ཞིང་བཤགས། །རྒྱལ་བའི་
སྤྱན་སྔར་གནོང་འགྱོད་དྲག་པོ་ཡིས། །དམ་འགལ་བཤགས་པས་མཆོག་ཐུག་དངོས་གྲུབ་སྩོལ། །ཤུ་བྷཾ། དགེའོ། །ཛ༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་རྫོགས་
རིམ་སྐུ་གསུམ་རང་ཤར་བཞུགས་སོ། །ན་མོ་གུ་རུ་བཛྲ་དྷ་ར་ཡེ། འདིར་ཟབ་མོ་རྒྱལ་བ་ཀུན་འདུས་བླ་མ་སྨན་རྒྱལ་གྱི་རྫོགས་རིམ་ཟབ་མོ་མཁའ་འགྲོའི་སྲོག་སྙིང་གུད་དུ་ཕྱུང་
བ་འདི། ལུས་ལྷ་སྐུར་འཆར་བ་རྩ་སྦྱོང་བའི་ཁྲིད། ངག་སྔགས་སུ་འཆར་བ་རླུང་སྦྱོང་བའི་ཁྲིད། སེམས་ཆོས་སྐུར་འཆར་བ་ཐིག་ལེ་སྦྱོང་བའི་ཁྲིད་གསུམ་ལས། དང་པོ་ལ་ཕྱི་
ལྷ་སྐུ། ནང་སྟོང་ར། གསང་བ་རྩ་འཁོར་གསལ་གདབ་པར་བྱ་སྟེ། ༈ རང་ཕག་མོ། སྤྱི་བོར་བླ་མ་ཡབ་ཡུམ་ནང་ཕྲུ་མ་ཕུས་བཏབ་པའམ་དར་དམར་གྱི་གུར་ཁང་ཕུབ་པ་

ལྟ་བུའམ། སོ་སེན་བ་སྤུའི་ཁུང་ཚུན་སྟོང་སང་ངེ་། དམར་ཝང་ངེ་། མེ་དཔུང་རབ་ཏུ་འབར་བ་གསལ་བར་བསྐྱེད། དེའི་ལུས་ཀྱི་དཀྱིལ་དྲང་པོར། རྩ་དབུ་མ་ཕྱི་དཀར་ལ་
ནང་དམར་བ་འོད་ཀྱི་རང་བཞིན་མདའ་སྨྱུག་གམ། སྦ་ལྕག་ཙམ་ཁོང་སྟོང་ཀ་བ་བཙུགས་པ་ལྟར། སྤྱི་བོ་ནས་གསང་གནས་ཀྱི་བར་དུ་ཏལ་གྱིས་ཟུག་པར་བསམ། དེ་ལ་རྩའི་
འདབ་མ་གྱེས་ཚུལ་ནི། སྤྱི་བོར་སུམ་ཅུ་རྩ་གཉིས། མགྲིན་པར་བཅུ་དྲུག །སྙིང་གར་བརྒྱད། ལྟེ་བར་དྲུག་ཅུ་རྩ་བཞི། གདུགས་ཀྱི་ཡུ་བ་ལ་རྩིབ་མ་ཟུག་པའི་ཚུལ་དུ་དྲང་
ཤད་དེ་ཟུག་པ་ཐམས་ཅད་ཀྱི་ནང་སྟོང་པ་འོད་ཀྱི་རང་བཞིན་ཅན་བསམ། དེའི་གཡས་གཡོན་དུ་རྩ་རོ་རྐྱང་གཉིས་སྨྱུག་རིང་ལྟ་བུ། ཁ་དོག་དམིགས་ཡུལ་དུ་གང་བདེ་ལ་ཡར་
སྣེ་སྤྱི་བོ་ནས་གུག་སྟེ་སྣ་བུག་གཉིས་ལ་ཟུག །མར་སྣེ་ལྟེ་འོག་སོར་བཞི་དབུ་མ་ལ་ཟུག་པ་ཡི་གེ་ཆའི་དབྱིབས་ཅན་བསམ། དབུ་མའི་ཡར་སྣར་ཁམས་བྱང་ཆུབ་སེམས་ཀྱི་

༄༅། །དཀྱིལ་འཁོར་དངུལ་ཆུ་གཡའ་དང་བྲལ་བའམ། མུ་ཏིག་དྲི་མེད་ལྟ་བུ་བདེ་བའི་རང་བཞིན་ཅན་དཀར་འོད་འཚེར་ཟླུམ་འདྲིལ་བ་སྒོང་ལྟ་བུའི་དབྱིབས་ཅན་བསམ། །
ལྟེ་འོག་སོར་བཞི་རྩ་གསུམ་འདུས་མདོའི་ནང་དུ། ཨ་ཤད་གཏུམ་མོའི་མེ་ཁ་དོག་རྒྱ་སྐག་གི་མེ་ཏོག་ལྟར་དམར་བ། འོད་ཏིལ་གྱི་མར་མེ་ལྟར་གསལ་བ། རེག་བྱ་ལྕགས་སྲེག་
དམར་པོ་ལས་ཚ་བ། དབྱིབས་ཟངས་ཀྱི་མོ་ཁབ་ལྟར་ཕྲ་བ། རྩེ་མོ་སྤུ་རྩེ་རླུང་བསྐྱོད་ལྟར་མྱུར་བར་ཁྱུག་ཁྱུག་འབར་བ་སོར་བཞི་ཙམ་བསྒོམ། རླུང་ཁ་སྦྱོར་བཟུང་བས་རོ་རྐྱང་
གཉིས་རྒྱུ་མ་ཕུས་བཏབ་པ་ལྟར་ཏ་ར་ར་སོང་། ལྟེ་འོག་གི་སུམ་མདོར་མེ་ལ་སིབ་ཀྱིས་ཐིམ་པས། མེ་སྔར་བས་བརྒྱ་འགྱུར་སྟོང་འགྱུར་གྱིས་ཚར་སོང་། དེའི་ཚ་ངར་སྤྱི་བོའི་
བྱང་སེམས་ཀྱིས་མ་བཟོད་པར། མར་ལ་ཉི་མ་ཕོག་པ་ལྟར་ཞུ་ལ་ཁད་ཐིགས་ལ་ཁད་དུ་སོང་བས། བདེ་ལྷན་ལྷན་མེར་མེར་ཕྲིལ་ཕྲིལ་སྐྱེས་པར་བསམ། དེའི་དུས་སུ་ལུས་

གནད་ཙོག་པུ་པུས་འཁྱུད་ལ་རྐང་པ་བསྣོལ། སྒལ་པ་བསྲང༌། མགྲིན་པ་དགུག །དཔུང་པ་བརྒྱང་། ལྕེ་ཡ་རྐན་ལ་ཅུང་ཟད་སྦྱར། མིག་ནམ་མཁའ་ལ་འགྱུར་མེད་བགྲད། །
ལག་པ་མཉམ་གཞག་ལྟེ་འོག་ཏུ་བཙིར་ལ། ཐུན་བཞིར་བརྒྱ་ལས་མི་ཉུང་བ་བསྒོམ། ཐུན་མཚམས་སུ་རྩ་མདུད་ཐམས་ཅད་གྲོལ་ཞིང་། གེགས་སེལ་བོགས་འདོན་གྱི་འཁྲུལ་
འཁོར་ཟབ་མོ་བྱ་སྟེ། སྡོམ་ཚིག་ནི། །དང་པོ་རྩ་ནང་རླུང་རོ་སྦྱང་། །གཡས་དང་གཡོན་དང་མདུན་གསུམ་དུ། །འཇམ་རིང་རྫོགས་པ་གསུམ་གསུམ་འབུད། །དེ་ནས་དལ་
བུས་རྔུབ་བྱས་ལ། །ལྟེ་འོག་མནན་ཞིང་ཐུར་སེལ་འཐེན། །དང་པོ་ལུས་ཀུན་ཁྱབ་པར་འཕུར། དེ་ནས་རྐེད་པ་གཡས་གཡོན་བསྐོར། །རོ་སྟོད་གཡས་གཅུ་གཡོན་གཅུ་
བྱས༑ །མགོ་བོ་བསྐོར་ཞིང་ལག་བ་སྤྲུག །རྐང་པ་བརྐྱང་བསྐུམ་དྲག་ཏུ་བྱ། །འཁྲུལ་འཁོར་འདི་རྣམས་རེ་རེ་ལ། །ཆུན་བཏོན་དར་དྲག་ཡུན་རིང་འབད། །བདེ་གསལ་མི་

༄༅། །རྟོག་ཏིང་འཛིན་བསྐྱེད། །རྩ་ཟུག་རླུང་ཟུག་ལྡང་གྱུར་ན། །འབེབས་ཆུང་འབེབས་བསྟན་ཚད་ལྡན་ལ། །དམིགས་པ་རླུང་སྦྱོར་གོང་ལྟར་ལ། །ལག་གཉིས་ལངས་ཏེ་
ནམ་མཁར་འཕྱར། །སྤྱི་འགོ་འབེབས་བརྟེན་སྟེང་ཉིད་དུ། །ཤུགས་ཅན་སྟོབས་དང་དུས་གཅིག་ཏུ། །ལག་གཉིས་པུས་མོའི་སྟེང་དུ་དགབ། །ལངས་ནས་སྔར་བཞིན་ཡང་
ཡང་རྡེབས། །རླུང་ཁུག་རེ་དང་ཐུན་རེ་ལ། །ཅི་ཙམ་ནུས་པ་འབད་བྱས་ནས། །ཐབས་ལམ་ཡོན་ཏན་མ་ལུས་སྐྱེ། །གེགས་དང་བར་ཆད་ཁམས་འདུས་སེལ། །དྲོད་ལ་
བོགས་འདོན་འཁྲུལ་འཁོར་ནི། །རླུང་སྦྱོར་དམིགས་པ་གོང་འདྲ་ལ། །ཁྱད་པར་བདག་གཞན་སྣང་བ་ཀུན། །མེ་དཔུང་རབ་ཏུ་འབར་བར་བསྒོམ། །ལུས་འདི་ཙོག་པུར་
འདུག་བྱས་ཏེ། །རྐང་གཉིས་བསྣོལ་བའི་མཐེ་བོང་ལ། ལག་གཉིས་བསྣོལ་ནས་གཡས་གཡོན་བཟུང་། །མིག་གཉིས་བར་སྣང་དཀྱིལ་དུ་གཏད། །རྐེད་པར་གཡས་སྐོར་

གཡོན་སྐོར་ནི། །ཆུན་ལྡན་དྲག་ཏུ་བྱ་བ་གཅེས། །ལུས་དྲོད་མེ་བཞིན་འབར་བར་འགྱུར། །ཐིག་ལེ་འཆོར་བ་འཛིན་པའི་གནད། །རླུང་ནི་ཕྱི་རུ་རྫོགས་པར་ཕུ། །ཐུབ་ཚད་
འདར་ཕྲིལ་མནན་པར་བྱ། །དེ་དང་དུས་གཅིག་ལག་པ་གཅིག །ཁ་སྦུབ་ཕྱིར་བཀན་གཤོག་ལྟར་བརྐྱང་། ཤུགས་ལྡན་ཚུན་རྩལ་ཐིག་ལེ་ཟིན། །རླུང་དེ་མ་ཐུབ་ནང་འཇུག་
ཚེ༑ །རྫོགས་པར་རྔུབ་ལ་དེ་མ་ཐག །ཧཱུྃ་རིང་དབུགས་ཀྱིས་ཁྱོལ་ཚད་པ། །དྲིལ་བུའི་སྒྲ་འདྲ་ཉེར་གཅིག་སྡུད། །དེ་དུས་ལུས་གནད་རྐང་པ་བརྐྱང་། །གཤིབས་པའི་མཐེ་
བོང་ལག་གཉིས་འཐེན། །ཚང་ར་རྒྱབ་འཕུལ་ལུས་ཀུན་ནི། །ཐང་ཤ་བཅད་ལ་མགོ་ཡང་དགུག །འདྲེན་ལ་འདི་ལས་ཟབ་པ་མེད། །དེ་རྗེས་ཁ་སྦྱོར་རླུང་བཟུང་ལ། །སེང་
གེ་རྣམ་གྲོལ་བྱས་པས་ཁྲེམས། །རྗེས་ལ་རླུང་བཟུང་ལུས་རྒྱབ་འཕུར། །ཞེས་པ་རྣམས་ཕྱག་ལེན་ལྟར་བྱའོ། །སྐབས་སུ་ནི་དབུ་མ་གསལ་བཏབ་ལ། ལུས་ཀྱི་རྩ་ཐམས་ཅད་

༄༅། །ཟུག་པར་བསམས་ནས། མེ་དཔུང་དང་བསྟུན་ཏེ་ལུས་སྦྱོང་བྱ། སྐབས་སུ་སྟོང་ར་དང་མེ་དམིགས་བསྒོམས་ལ། ལུས་སྦྱོང་བྱ། སྐབས་སུ་རྩ་དབུ་མ་དང་པོ་རྟ་རྔ་
ཙམ་གསལ་བཏབ་ནས་རླུང་བཟུང་བས། གྲོ་སོག །མདའ་སྨྱུག །སྦ་ལྕག །ལག་ངར། ཞོ་འདོང་ཙམ་སོགས་རིམ་གྱིས་ཇེ་ཆེར་སོང་། ལུས་ཀྱི་ནང་གང༌། དེ་ནས་ཇེ་
ཆེར་རྒྱ་ཆེར་ནམ་མཁའ་དང་མཉམ་པར་བསམས་པའི་ངང་ལས་རླུང་བཟུང་། འདི་རྣམས་ཉམས་སུ་བླངས་པས་ལུས་ཀྱི་གར་ཁྱབ་རྩས་ཁྱབ། རྩ་ཐམས་ཅད་ཀྱི་མདུད་པ་རང་
སར་གོལ་བའི་ནང་དུ། ཚིག་མ་མེད་པའི་བྱང་སེམས་ཀྱི་བདུད་རྩིས་གང་ནས། གཟུང་འཛིན་གྱི་རྣམ་རྟོག་ཐམས་ཅད་ཟག་མེད་བདེ་བར་ཤར། བཅུ་གསུམ་རྡོ་རྗེ་འཛིན་པའི་
གོ་འཕང་ཚེ་འདི་ཉིད་ལ་ཐོབ་སྟེ། རྟེན་འབྲེལ་ལུས་ལ་བསྒྲིགས་པས་རྟོགས་པ་སེམས་ལ་འཆར་བས་གསང་སྔགས་བླ་མེད་ཀྱི་ཁྱད་ཆོས་མཐར་ཐུག་པའོ། །དེ་རྣམས་ཀྱི་ལུས་ལྷ་

སྐུར་འཆར་བ་རྩ་སྦྱོང་བའི་ཁྲིད་ཚར་རོ། །༈ གཉིས་པ་ངག་སྔགས་སུ་སྦྱོར་བ་རླུང་གི་རྣལ་འབྱོར་ལ་གསུམ་སྟེ། ལས་དང་པོ་པས་རྡོ་རྗེ་སེམས་དཔའི་བཟླས་པ་ཞི་བ་ལ་བསླབ་
པ༑ ཅུང་ཟད་གོམས་པས་བར་རླུང་དང་བུམ་ཅན་ལ་བསླབ་པ། གོམས་སྟོབས་ཆེ་རུ་སོང་ནས། དྲག་རླུང་གི་སྦྱོང་བ་བསླབ་པའོ། །དང་པོ་ནི། མུན་ཁང་ཤིན་ཏུ་ནག་པ། །
ཁང་པ་མཐོངས་སུ་དཀར་ཆ་མི་མངོན་པའི་གསེང་བུག་དང་ལྡན་པར་སྟན་བདེ་བ་ལ་བསམ་གཏན་གྱི་སྟེགས་བུ་སོར་བཞི་པའི་སྟེང་དུ་དཔྱི་འགོ་ཕབ། རྐང་པ་རྡོ་རྗེའི་སྐྱིལ་ཀྲུང་
བྱ༑ ལག་པ་གཉིས་རྡོ་རྗེ་ཁུ་ཚུར་བརླ་ཁུག་གི་སྙིང་རྩ་ནོན་པར་བཙིར། སྒལ་ཚིགས་དྲང་པོར་བསྲངས། མགྲིན་པ་ཅུང་ཟད་དགུར། དཔུང་པ་ཕྱིར་འགྱེད། གྲུ་མོ་རྩིབ་
ལོགས་ལ་སྦྱར། ལག་པ་ཐང་ཤ་ཆོད་པར་བརྒྱངས། མིག་གཉིས་སྨིན་མཚམས་སུ་མཐོ་གང་ཙམ་གཞལ་བའི་ཐད་ཀའི་ནམ་མཁའ་ལ་མིག་འབྲས་མི་འགུལ། རྫི་མ་མི་གཡབ་

༄༅། །ཞར་ཧྲིག་གེར་བལྟས་ལ། དུས་གསུམ་གྱི་རྣམ་པར་རྟོག་པ་ཡིད་ལ་མི་བྱ་བར། ཞག་བདུན་ལས་མི་ཉུང་བར་གནས་པར་བྱ་བ་ནི་སྔོན་དུ་འགྲོ་བའོ། །དེ་ནས་ལུས་
གནད་ལྟ་སྟངས་དེའི་ངང་ནས། རང་གི་དབུགས་སྣ་ནང་དུ་འཇུག་པ། ཨོཾ་ཡིག་དཀར་པོ་དུང་གི་ཕྲེང་བ་ལྟ་བུ་དཀར་ནར་གྱིས་བྱུང་། སྙིང་གར་སླེབ་མ་ཐོག་ཏུ་ཨ་ཡིག་བྱུ་རུའི་
མདོག་ལྟར་གྱུར། ཕྱིར་རྒྱུ་བའི་ཚེ་ཧཱུྃ་ཡིག་བེེ་ཌཱུརྱའམ་མཐིང་བཟང་པོའི་ཕྲེང་བ་ལྟར་སྔོ་ཁྱུག་གེ་སོང་། ནང་དུ་ཞུགས་པ་དང་གནས་པ་སོགས་སྔར་ལྟར་དམིགས་ཏེ། ཞི་བ་
རྡོར་བཟླས་ཞག་ཅི་རིགས་པར་ཉམས་སུ་བླངས་པས། རོ་རྐྱང་ནས་རྒྱུ་བའི་གཟུང་འཛིན་གྱི་རླུང་དབུ་མར་འཇུག་པའི་རྟགས་སུ་དུ་བ་དང་སྨིག་རྒྱུ་དང་། སྲིན་བུ་མེ་ཁྱེར་ལ་
སོགས་པའི་རྟགས་བཅུ་འཆར་བར་འགྱུར་ཞིང་། མཐར་གོམས་པ་ན། དབུ་མར་ཞུགས་ནས་བརྟན་པར་འཆར་བར་འབྱུང་སྟེ། རང་གི་ཡེ་ཤེས་མངོན་སུམ་དུ་མཐོང་བར་བྱེད་

དོ༑ །དེ་ལ་ཅུང་ཟད་གོམས་པ་ན་བར་རླུང་ལ་བསླབ་སྟེ། ལུས་གནད་ལྟ་སྟངས་སྔར་དང་འདྲ་བ་ལ། དམིགས་པ་ནི་སྔར་ལྟར། ཕྱི་རྣལ་འབྱོར་མ། ནང་སྟོང་ར། དེའི་
དབུས་སུ་དབུ་མ་རོ་རྐྱང་ཨ་ཤད་ཀྱི་མེ་དང་བཅས་པ་གསལ་གདབ། འོག་སྒོའི་རླུང་རྒྱབ་ཕྱོགས་སུ་གྱེན་ལ་འཐེན་ན། ལྟ་བ་མན་གྱི་རླུང་མདུན་ཕྱོགས་སུ་ཕུལ་བ་ཐུན་བཞི་
དང༌༑ སྤྱོད་ལམ་རྣམ་པ་ཐམས་ཅད་དུ་སྦྱང་བས་དྲོད་སོགས་ཡོན་ཏན་བསམ་གྱིས་མི་ཁྱབ་ཅིང་། ཁྱད་པར་ཁམས་འཛིན་པ་དང་འདྲེན་འགྲེམས་པ་ལ་དབང་ཐོབ་བར་འགྱུར།
བུམ་ཅན་ལ་བསླབ་པ་ནི། ལུས་གནད་ལྟ་སྟངས་སྔར་ལྟར་ལ། དམིགས་པ་ནི་ནང་གི་མེ་ལྕེ་དེ་ལྟེ་བའི་ཐད་ཀ་བར་ཏ་ལེ་འབར། མེ་ཚ་བའི་ངར་གྱིས་སྤྱི་བོའི་བྱང་སེམས་དེ་
རང་དབང་མེད་པར་བདེ་བའི་རང་བཞིན་དུ་ཞུ། ཐིགས་པ་མུ་ཏིག་ལྟ་བུ་དཀར་ཀྲེང་ཀྲེང་ཆད་མེའི་སྟེང་དུ་སོར་སྒྲ་དང་བཅས་པ་ལྷུང་། དེ་ལྷུང་བ་ཙམ་གྱིས་མེ་ཚ་རུ་སོང་། མེ་

༄༅། །ཚ་བ་ཙམ་གྱིས་ཐོགས་པ་མང་དུ་འཛག །དེ་འཛག་པ་ཙམ་གྱིས་ལུས་སེམས་བཟོད་གླགས་དང་། ཚུགས་ཐབས་མེད་པའི་བདེ་བ་ཕྲིལ་ལི་ལི་སྐྱེས་པར་བསམས་ནས།
རླུང་རོ་བསལ། ཕྱིར་རྫོགས་ནས་ཀྱང་ནང་དུ་མི་རྡུབ་པར་མནན། དམིགས་པ་དེ་ལྟེ་འོག་ཏུ་གཏད། ཕྱི་རུ་མནན་མི་བཟོད་ཅིང་འཕོ་བར་གྱུར་པ་ན། ནང་དུ་དལ་བུས་སི་རི་
རི་རྔུབ། ཤུགས་རྫོགས་པ་དང་མཆིལ་མ་ཐིགས་པ་གཅིག་དང་སྦྲག་སྟེ། ལྟེ་འོག་ཏུ་ཧྲིལ་གྱིས་མནན། ཅུང་ཟད་མ་གོམས་བར་དུ་འོག་རླུང་འཐེན་པ་སྔས་ན་རླུང་ལོག་ལྡང་བས་
སྟེང་རླུང་མནན། འོག་རླུང་སོ་ལ་བཞག་པ་གནད་ཡིན། དྲོད་ཅུང་ཟད་སྐྱེས་ནས་སྟེང་རླུང་མནན་ཚར་བ་དང་འོག་རླུང་ཡང་བསྐུམ་སྟེ། རླུང་སྟེང་འོག་ཁ་སྦྱར་བཟུང་མི་ཐུབ་པ་
དང་དམིགས་པ་མེ་ལ་གཏད་ནས་སོང་གིས་བཏང་། ཕྱིར་ཅི་ཐུབ་མནན། མི་ཐུབ་ངེས་པ་དང་ནང་དུ་དལ་བུས་རྡུབ། ཐུན་འཇོག་ཁར་ལུས་སྦྱོང་བྱ། དེ་ལྟ་བུ་ཐུན་རེ་ལ་བརྒྱ་

ལས་མི་ཉུང་བར་བྱའོ། །གོམས་སྟབས་བརྟན་དུ་སོང་ནས། བུམ་ཅན་ཐ་མ་ཙམ་ཁེགས་ཤིང་། རླུང་ལོག་སོགས་ཀྱི་འཕྲང་ལས་གྲོལ་ནས། དྲག་པོར་གཅུན་པས་ཡོན་ཏན་
མྱུར་དུ་སྐྱེ་བ་ནི། ལུས་གནད་གོང་དུ་བཤད་པའི་མེ་ཐབ་དྲུག་ཆིངས་བྱས་ནས། དམིགས་པ་ལུས་ཀྱི་ཕྱི་རྗེ་བཙུན་མ། ནང་སྟོང་པ་མེའི་རང་བཞིན། དབུས་སུ་དབུ་མ་གཡས་
གཡོན་རོ་རྐྱང༌། རྩ་འཁོར་རིམ་པར་གསལ་བཏབ། དམིགས་པ་མ་གསལ་བར་དུ་རླུང་མི་བཟུང་། དམིགས་པ་ཡང་དང་པོ་ཐམས་ཅད་ལམ་པ་ཞིག་བསྒོམས་ནས། དངོས་
གཞི་གང་འདོད་པའི་རྩ་འཁོར་གྱི་དབུ་ལས་མ་ཡེངས་རྩེ་གཅིག་ཏུ་དྲིལ་ཤེས་པ་དང༌། ཕལ་ཆེར་རྩ་གསུམ་འདུས་མདོར་མ་ཡེངས་པར་སེམས་གཏད་པ་ཤིན་ཏུ་གཅེས་པའི་གནད་
ཡིན་ནོ། །དེའང་བདེ་བ་ཤས་ཆུང་ན་མེ་ལྟེ་བ། སྙིང་ག་སྤྱི་བོའི་བར་དུ་སྤར་ཞིང་། སྤྱི་བོའི་ཧཾ་ལས་བྱུང་བའི་བདུད་རྩིའི་རྒྱུན་རྩ་འཁོར་རྣམས་ལ་རིམ་གྱིས་བབས་ཅིང་། ལུས་

༄༅། །ཐམས་ཅད་དུ་བལ་ལ་སྣུམ་ཐིམ་པ་བཞིན་ཡོངས་སུ་ཁྱབ། དྲོད་བདེ་བ་ལྷན་ལྷན། ཕྲིལ་ཕྲིལ། འབོལ་འབོལ། མེར་མེར། ཆིལ་ཆིལ་སྐྱེས། བདེ་བའི་རོས་
སེམས་མྱོས། བརྒྱལ་ལ་ཁད་དུ་བསམ། དེའམ་དྲོད་རྟགས་ཕྱི་མ་མ་སྐྱེས་པར་ལྟེ་བའི་མེ་ལྕེ་རིང་དུ་མི་གཏོང༌། དམིགས་སྐོར་སྔ་མ་ལ་མ་འདྲིས་པར་ཕྱི་མ་ལ་མི་སྤོ། མེ་ལྕེ་
རིང་དུ་སྤར་བའི་ཚེ་ཡང་སོར་བཞི་ལས་རིང་དུ་བཏང་ན་གེགས་ལྡང་། ཡོན་ཏན་སྐྱེ་བ་བུལ་ལོ། །དྲོད་ལ་བོགས་ཆུང་ན་ཕྱི་ནང་སྣོད་བཅུད་ཐམས་ཅད་བསྐལ་པའི་མེ་དཔུང་ཆེན་
པོར་དམར་འུར་འུར་འབར་བར་བསམས་པའི་ངང་ནས། ལྟེ་འོག་ཏུ་ལྕགས་སྲེག་ཚ་ཚ་འཕྲོ་བ་སྒོ་ང་ཙམ་ཞིག་ལས། མར་མེ་ཙམ་ཞིག་ཁ་དོག་ལྔ་སྐྱེས། རྩེ་མོ་སྤུ་རྩེ་རླུང་གིས་
བསྐྱོད་པ་ལྟར་ཁྱུག་ཁྱུག་འབར་བ། དེའི་འོད་ཀྱིས་ལུས་ཚིག་པ་ཙམ་དྲོད་ཆེ་ལམ་ལམ་འུར་འུར་སྐྱེས་པར་དམིགས་ནས་རླུང་ཁ་སྦྱར་ནས། སྔར་བཤད་པའི་འཁྲུལ་འཁོར་ཐུན་

བཞིར་འབད་པས། བདེ་དྲོད་བླ་ན་མེད་པ་དང་པོ་སྐྱེ། བར་དུ་བརྟན། མཐར་དབང་ཐོབ་པར་གྱུར་ལ། དྲོད་བོགས་འདོན་འདི་མ་གཏོགས་པ། དམིགས་པ་འདི་རྣམས་
ཐམས་ཅད་ལ་རླུང་རོ་དགུ་ཕྲུགས་སུ་འབུད། ཕྱིར་ཅི་ཐུབ་མནན། མ་ཐུབ་པ་དང་ནང་དུ་རྫོགས་པར་རྔུབ་སྟེ། ལྟེ་བར་སྐྱུར། འོག་རླུང་འཐེན། གཡས་གཡོན་དབུས་སུ་
བཅག ༑རྐེད་པ་བསྐོར། རོ་སྟོད་གཅུ། ལུས་ཐམས་ཅད་སི་ལི་ལི་སྤྲུགས། ནམ་མཁའ་ལ་འཕར་ཞིང་བརྡབ། དེ་ནས་མ་ཐུབ་པ་དང་སངས་ཀྱིས་ཕྱིར་ཕུད་ལ་ཅི་ཐུབ་
མནན༑ ངལ་མ་གསོས་པ་ལ་སྔ་ལྟར་བསྐྱལ། ཐུན་རེ་རེ་ལ་བརྒྱ་ཚར་རེ་བྱ། དེ་ལྟར་ཉམས་སུ་བླངས་པས་བདེ་གསལ་མི་རྟོག་པའི་ཉམས་བསམ་གྱིས་མི་ཁྱབ་པ་སྐྱེ་ཞིང་། །
གང་སྐྱེས་ཐམས་ཅད་ལ་ཆགས་ཞེན་མེད་པ་གནས་ལུགས་ཀྱི་ངང་ནས་བསྐྱངས་པས་བཅོས་མིན་སེམས་ཀྱི་ངོ་བོ། གདོད་མའི་ཡེ་ཤེས་རང་ཆས་སུ་ཞུགས་པའི་ངོ་བོ་རྗེན་པར་

༄༅། །ཤེས་པར་འགྱུར་རོ། །འབྱུང་ལྔའི་རླུང་དབང་ཐོབ་པས། ཟད་པ་ཟིལ་གནོན་ནུས་ཤིང༌། སེམས་ལ་དབང་བསྒྱུར་བས་སྤྱན་དང་མངོན་ཤེས་འཆར། ནང་དུ་དྭངས་
མ་བརྟན་པས་ཁམས་ཀྱི་ཟས་ལ་སྲེད་པ་སྤངས། ལུས་ལ་བདེ་དྲོད་འབར་བས། གོས་ཀྱི་འདུན་པ་བྲལ། ཞེན་པ་རང་ལོགས་སུ་འགྲོ་བས། ཚེ་འདི་ལ་བློ་མི་འཇུག །ཉམས་
རྟོགས་འཁོར་ཡུག་ཏུ་འཆར་བས་མཉམ་གཞག་རྗེས་ཐོབ་འདྲེས། རྒས་དང་འཆི་བའི་འཇིགས་པ་སྤང་ཞིང་བཀྲག་མདངས་ཡང་རྩལ་རྒྱས་པས་མཐོང་ཚད་ཀྱི་སྙིང་དུ་སྡུག །རྣམ་
རྟོག་རང་དབང་འདུས་པས་ལྷ་འདྲེ་མི་གསུམ་བྲན་དུ་འཁོལ། འདུ་བ་རང་སར་སྙོམས་པས་ཚ་གྲང་གི་ནད་མི་འབྱུང་། རྡོས་བཅས་རང་སར་དག་པས། འཇའ་ལུས་འོད་སྐུ་
འགྲུབ་པར་འགྱུར་རོ། །འདི་དག་ནི་ལམ་ཐམས་ཅད་ཀྱི་རྨང་རྡོའམ། དངོས་གཞི་ཡིན་པས་འཁོར་བ་ལ་ཞེ་སུན་ཅིང་། ཚེ་འདིར་སངས་རྒྱས་ཐོབ་པར་འདོད་པས། ཤི་གསོན་

མེད་པར་འབུངས་ལ་སྒོམས་ཤིག་སྒོམས་ཤིག །གཏུམ་མོ་བསྒོམ་པའི་ཚེ་དྲོད་སྐྱེ་བུལ་བའམ། རྣལ་འབྱོར་པ་སྒོམ་སྲན་ཆུང་བའམ། གོས་དཀོན་པ་རྣམས་ལ། རྫས་ཀྱི་
གཏུམ་མོ་མཁའ་འགྲོའི་གདམས་པ་ཟབ་མོ་ནི། གཡག་རོག་པོ་དར་སྒང་ཤི་མ་ཐག་གི་མཁྲིས་པ་དྲོད་མ་ཡལ་བའི་ནང་དུ། དྲོད་སྨན་ཕོ་བ་རིས་ཁྱོར་གང་བླུགས་ལ་སྐམ་པ་
དང་༑ བོད་སྒ། པི་པི་ལིང་ཁྱོར་བ་ཕྱེད་ཕྱེད། ཤིང་ཚ་ཐུན་གསུམ། སུཀ་སྤེལ། ཀ་ཀོ་ལ། ཤུ་དག །རྒྱ་ཚྭ། ཟེ་ཚྭ། ཁ་རུ་ཚྭ། སྔོ་ལྕེ་ཚའི་མེ་ཏོག །དབྱི་མོང་ལོ་མའི་
ཁཎཱ༑ སྤུ་མའི་འབྲུ། ཛཱ་ཏི་རྣམས་ཐུན་རེ་རེ། གོ་བོའི་ཕོ་བའམ་ཤ་གང་རྙེད། སྤྱང་ཀིའི་མཁྲིས་པའམ་ཤ། བྱ་རྒོད་ཀྱི་མཁྲིས་པའང་རྙེད་ན་རབ། འདི་རྣམས་རྩི་བཞིན་
འཐག་ཨ་རག་བཟང་པོ་དང་བུ་རམ་སྦྱངས་པས་རིལ་བུ་ལུག་རིལ་ཙམ་དྲིལ། དགོས་དུས་སུ་རྡོག་པོ་རེ་ཆང་བཟང་ངམ། ཨ་རག་གིས་ཕུལ་ལ་བསྟེན། འདི་རྒྱུན་དུ་བསྟེན་ན་

༄༅། །གྲང་བའི་ནད་གཞི་ཡུལ་འབུད། ཞག་བདུན་བསྟེན་ན་རས་ཕུད། ཟླ་གཅིག་བསྟེན་ན་ལོ་གཅིག་དྲོད་བརྟན་ནོ། ། ལུས་མེད་དཔུང་བཞིན་དུ་འབར་བར་འགྱུར་
རོ༑ །གློ་བུར་དུ་རས་འབུད་པའམ། ཁ་བ་གཤགས་དགོས་པ་བྱུང་ན། ཕྱི་ནས་དྲོད་བསྐྱེད་པའི་རྫས་ནི། སྨན་སྒ་སྐྱ་མ་རུལ་བ། དྲོད་སྨན་ཧྲིལ་འཇོང་གཉིས་ཁྱོར་བ་རེ། །
གཡེར་མ་ཁྱོར་བ་ཕྱེད། ཟེ་ཚྭ་ཐུར་འགོ་གསུམ། ལན་ཚྭ་ཐུར་འགོ་གང་། ཤིང་ཚྭ་བཟང་པོ་མཐེབ་ཚིགས་ཙམ་གཅིག །བཙན་དུག་མཐེབ་ཆེན་ཙམ་གཅིག །འདི་རྣམས་
ཞིབ་པར་བཏགས། ཨ་རག་གམ་ཆང་སྙིང་ཁུ་བ་གར་མོ་དང་གར་སླ་ཞོ་ཙམ་སྦྱོར། སྣོད་བཟང་པོར་བླུགས་ནས། ཞག་གཅིག་དྲོས་པར་བསྙལ། དེ་ནས་ལུས་ཆང་གིས་
བཀྲུས་ཏེ། དབང་པོའི་བུ་ག་དང་། རྨན་པ་ཡོད་སར་མི་བྱུག །གཞན་ལུས་ཁྱབ་པར་བྱུག །དེ་བསྐམས་པ་དང༌། མར་རྙིང་གིས་བསྐུ་མཉེ་འཕུར་སུབ་བྱས་ན་ལུས་དྲོད་ཀྱི་

ཕུང་པོར་འབར་ཞིང་། ནུབ་རེ་ལ་རས་རློན་དགུ་དགུ་བསྐམ་པར་འགྱུར་ནུས་ཤིང་། ཤིན་ཏུ་ཟབ་པའི་གདམས་པ་ཡིན་ནོ། །དུས་དང་རྣམ་པ་ཐམས་ཅད་དུ། གཏུམ་མོ་ཁོ་ན་
བསྒོམ་པ་ལ་དགེ་སྦྱོར་གྱི་མཐིལ་བྱ། གོས་རས་རྐྱང་བསྟེན། ཐ་མ་ཡང་ཞག་རེ་ལ་རླུང་ཐེབ་བརྒྱ་རེ་མ་ཆགས་པར་བསྒོམ། གཞན་སྤྱོད་ལམ་ཐམས་ཅད་དུ་བར་རླུང་མ་ཆགས་
པར་བཟུང་བ་ལ་བརྟེན་ནས། རླུང་བཅུ་ཟིན་པའི་ཡོན་ཏན་ཡར་འཕེལ་དུ་སོན་པའི་རྨི་ལམ་འོད་གསལ་སྒྱུ་ལུས་སོགས་ཀྱི་རྩལ་རང་འབྱངས་ཞར་བྱུང་དུ་འབྱུང་ལ། འོན་ཀྱང་
མྱུར་དུ་དྲོད་ཚད་ཟིན་པའི་ཕྱིར། ༈ །གནད་ཟབ་མོའི་ཉམས་ལེན་ནི། ཐུན་མཚམས་སུ་ཉིན་མོའི་སྣང་བ་ཟས་ཟ་བ་དང༌། གོས་གྱོན་པ་དང༌། འགྲོ་འཆགས་ཉལ་འདུག་གི་
སྤྱོད་ལམ་ཐམས་ཅད་དུ། ང་གཉིད་དུ་སོང་འདུག་རྨི་ལམ་ཡིན་ངེས་སྙམ་པའི་འདུན་པ་དྲག་པོ་དུང་དུང་པ་བཏང་ནས་རྨི་ལམ་ཡིན་སྒྱུ་མ་ཡིན་སྙམ་པ་དང་ངག་ཏུའང་བཟླས། །

༄༅། །ནུབ་ཉལ་ཁར་མགྲིན་པའི་རྩ་འཁོར་གྱི་ལྟེ་བར། པདྨ་དམར་པོར་འདབ་མ་བཞི་པའི་ལྟེ་བར། གུ་རུ་སྣང་མཐའ་རིག་པའི་ཡེ་ཤེས་ཡབ་ཡུམ་ཚོན་གང་པའི་ཐུགས་
ཀར༑ ཨ་ཡིག་བྱུ་རུའི་མདོག་ཅན་གཅིག་བསམ། འདབ་མ་བཞི་ལ་ཨ་ནུ་ཏ་ར་བཞི་ཁ་དོག་གང་བདེ་ལངས་ནས་ཡོད་པར་བསམས། ཡུམ་གྱི་བདེ་བས་མཆོད། སྙིང་ནས་
དུང་པའི་གསོལ་བ་བཏབ་ནས། བདག་རྨི་ལམ་ཟིན་པར་བྱིན་གྱིས་རློབས། རྨི་ལམ་ལ་རྨི་ལམ་དུ་ཟིན་པར་བྱིན་གྱིས་བརླབ་ཏུ་གསོལ། རྨི་ལམ་སྤྲུལ་སྒྱུར་འབྱོངས་པ། རྨི་
ལམ་ཡང་སྤངས་ཤིང་དེ་ཁོ་ན་ཉིད་གཏན་ལ་ཕེབས་པར། ཞེས་བརྗོད་པས། བླ་མ་ཡབ་ཡུམ་གྱི་སྐུ་ལས་འོད་དམར་པོ་ཉི་མ་ཤར་བ་ལྟ་བུ་བྱུང་། རང་གི་ལུས་ཀྱི་ནད་གདོན་
སྡིག་སྒྲིབ་སྦྱངས། ལུས་འོད་དམར་པོས་གང༌། ཕྱིར་འཕྲོས་སྣོད་གཞལ་ཡས་ཁང་དང་། བཅུད་ལྷ་དང་ལྷ་མོར་བྱིན་གྱིས་བརླབས། བདེ་བར་གཤེགས་པ་ཐམས་ཅད་ལ་

མཉེས་མཆོད་ཕུལ། ཚུར་འདུས་རང་གི་བླ་མའི་ཐུགས་ཀར་ཐིམ། ཨ་འོད་དང་བཀྲག་མདངས་གཟི་བརྗིད་ཆེར་སོང་བའི་ངང་ལ་ཁབ་མིག་ལ་སྐུད་པ་འཛུད་པ་ལྟར། རིག་པ་
རྩེ་གཅིག་ཏུ་གཏད། གཉིད་དུ་ཐིབ་ཐིབ་འགྲོ་ཁར་རྨི་ལམ་ཡིན་ངོས་ཟིན་པར་བྱ་སྙམ་པའི་འདུན་པ་ལན་ཉེར་གཅིག་ཙམ་བྱ། དྲན་པས་འཛིན་བཞིན་པར་གཉིད་པས་ཟིན་པར་
འགྱུར་རོ། །གལ་ཏེ་མ་ཟིན་ན། བདག་མོས་གུས་ཞན། སྒྲིབ་བ་མཐུག །དྲན་འདུན་རྩོལ་བ་ཆུང་བས་ལན། ད་ནི་ཅིས་ཀྱང་ཟིན་པར་བྱའོ་སྙམ་དུ་རང་ཉིད་གནད་ལ་
དབབ༑ གསོལ་བ་མཆི་མ་འཁྲུགས་པ་སྙིང་ནས་གསོལ་བ་མང་དུ་བཏབ་ལ་སྔར་ལྟ་ཉལ། དེ་འདྲ་ལན་འགས་མ་ཟིན་ན། བླ་མ་རྣམས་སྤྱི་བོ། མགྲིན་པ། སྙིང་ག །ལྟེ་
བ༑ གསང་གནས་ཀྱི་རྩ་འཁོར་དབུས་སུ་དམིགས་པ་སྤྲོས་པས་ཟིན། ཟིན་འཕྲོ་ལ་སད་ན། མིག་ཁ་མ་ཕྱེ་བར་དམིགས་པ་མ་ཡེངས་པའི་ངང་དུ་གློད་བཞག་པས་སད་

༄༅། །འབྱམས་ལས་གྲོལ་བར་འགྱུར་རོ། །དེ་ལྟར་ཟིན་པ་ལ་བརྟན་པ་ཐོབ་ནས། སྦྱངས་སྤེལ་བསྒྱུར་བ་སོགས་ཀྱི་གནད་ཟབ་མོ་ནི། དེ་ནས་རྨི་ལམ་ནམ་འདོད་ཟིན་པ་
འགྱུར་ཞིང་། རྨི་ལམ་ལ་རྨི་ལམ་དུ་དམིགས་པ། ངོ་ཤེས་པའི་ངེས་ཤེས་བརྟན་པ་དང༌། ཉིན་པར་ང་གཉིད་དུ་སོང་འདུག །ད་ལྟའི་སྣང་བ་འདི་གང་བསྒྱུར་དུ་བཏུབ་དགོས་
སྙམ་པའི་བསམ་པས། མེ་དང་ཆུ་དང་གཡང་ས་རྣམས་ལ་རྨི་ལམ་གྱི་མེས་མི་ཚིག །ཆུས་མི་ཁྱེར། གཡང་ལ་མི་ལྷུང་སྙམ་ནས། དེ་རྣམས་ལ་ཐོགས་རྡུགས་མེད་པར་བསྲེས་
པར་བསམས། དེ་ནས་གཅན་གཟན་དང་འདྲེ་སྲིན་ལ་སོགས་གང་ལའང་དེ་དང་འདྲ་བར་སེམས་པའི་འདུན་པ་དྲག་པོ་བར་མ་ཆད་དུ་བསྒོམ་ཞིང་། ཉལ་ཁར་སྔར་གྱི་དམིགས་
པའི་ངང་དུ་བཞག་ནས་གཉིད་དུ་ལོག་པ་དང༌། རྨི་ལམ་ཟིན་པའི་དུས་ཉིན་པར་སྦྱངས་པ་ལྟར་རྩལ་སྦྱང་ངོ་། །དེ་བཞིན་དུ་ཉིན་པར་ཕྱི་ནང་སྣོད་བཅུད་ཀྱི་དངོས་པོ་གང་མཐོང་

གང་སྣང་། འདི་རྨི་ལམ་མ་ཡིན། རྨི་ལམ་ལ་གང་བྱས་བཏུབ་སྙམ་དུ་བསམས་ནས། ཆུ་མེ་རུ་བསྒྱུར་ནས། མེ་ཆུ་རུ་བསྒྱུར་བ་སོགས། གང་དང་གང་གི་གནས་ལུགས་དེ་
ལས༑ དངོས་པོ་གཞན་རིགས་མི་གཅིག་པ་བརྒྱ་སྟོང་དུ་མར་བསྒྱུར་བ་དང༌། སྐད་ཅིག་རེ་རེ་བཞིན་དུའང་སེམས་ཅན་གང་མཐོང་ཡི་དམ་ལྷར་བསྒོམ་བ་དང་། དེའང་གཅིག་
ལས་གྲངས་མེད་དུ་སྤྲུལ་བ་དང་། གདོན་འདུལ་བ་ལ་རྒྱལ་པོ་ལ་རྟ་མགྲིན། གཟའ་ལ་ཕྱག་རྡོར། ཀླུ་ལ་ནཱ་ག་རཀཱ་སོགས། རང་རང་གི་གཉེན་པོར་བསྒོམས་ནས་བཏུལ། 
གདོན་གྱི་རྨི་ལམ་ལ་ཡང་། །ཁྱི་ལ་སྤྱང་ཀི། སྤྱང་ཀི་ལ་སྟག །སྟག་ལ་སེང་གེ་ལ་སོགས་དང༌། གཞན་ཡང་དུད་འགྲོ་གང་མཐོང་བ་དེ་ཉིད་ཀྱི་གཉེན་པོར་གང་འགྲོ་བསྒོམས་
ནས་འདུལ་ཞིང་། ཞིང་ཁམས་གང་འདོད་བལྟ་བ་དང་། དེ་བཞིན་གཤེགས་པ་ལ་ཆོས་ཉན་བ་དང། ཉི་ཟླ་ཞོན་ནས་གླིང་བཞི་བལྟ་བ་སོགས། གང་དང་གང་མཐོང་བར་

༄༅། །འདོད་པ་དེ་དང་། དེར་བྱ་བ་ལ་སོགས་སུ་སྤྲུལ་ནས་ཕྱིན་པར་བསམས་ལ་བལྟ། དེ་ལ་མ་གསལ་ན། རང་གི་མལ་ས་དེ་ཉིད་གང་བལྟ་བ་འདོད་པ་དེར་བསམས་
ནས་དྲན་འདུན་དྲག་པོ་བཏང་། ཉལ་ཁར་སྔར་གྱི་དམིགས་པ་ལ་སེམས་གཏད་ནས། དང་པོར་བློས་བཅོས་པའི་དོན་སྤྱིའི་ཚུལ་ཅིག་ཅར་ཡང་གོམས་པར་བྱས་པས་རིམ་གྱིས་
ཇེ་གསལ་ཇེ་གསལ་སོང་ནས། མཐར་ཇི་ལྟ་བ་བཞིན་དུ་གཏན་ལ་ཕེབས་ཤིང་། རྨི་ལམ་ཟིན་ཡང་སྤྲུལ་བསྒྱུར་གྱི་རྩལ་ཆུང་བ་ནི། རླུང་ནུས་ཆུང་བས་ལན་ནོ། །རྒྱུ་མཚན་
དེའི་ཕྱིར། རླུང་རྩོལ་ལ་རྩེ་གཅིག་འབད་པ་གལ་ཆེ། ཉལ་ཁའི་དམིགས་པ་གང་གཏོད་ཀྱི་སར། རླུང་སེམས་ཁ་སྦྱོར་དྲིལ་ནས་འཛིན་པ་དང་། ས་འོག་ཏུ་འཛུལ་མ་ཐུབ་ན།
རླུང་ཐམས་ཅད་ཐུར་དུ་ཕུད་ནས་གཅུན་པ་དང་། ནམ་མཁའ་ལ་གྱེན་དུ་འཕུར་མ་ནུས་ན། རླུང་སེམས་གྱེན་དུ་གཅུན། ཕྲེད་ལ་འཕུར་མ་ཐུབ་ན་རླུང་སེམས་ཐད་ཀར་གཅུན་

པ་ཡང་ཟབ་གནད་ཐུན་མོང་མ་ཡིན་པའོ། ༈ །འོད་གསལ་གྱི་གདམས་པ་ནི། གཞན་དམིགས་པ་སྔར་དང་འདྲ་བ་ལས། སྙིང་གི་རྩ་འཁོར་དབུས་སུ་པདྨ་འདབ་བཞི་དབུས་
དང་ལྔའི་ལྟེ་བར། ཉི་གདན་ལ་གུ་རུ་རྡོར་སེམས་སྨན་རྒྱལ་རིག་པའི་ཡེ་ཤེས། ཡབ་ཡུམ་མཐིང་གསལ་ཚོན་གང་པའི་ཐུགས་ཀར་ཧཱུྃ་ཡིག་མཐིང་ག་འོད་བཅས་བསམ། འདབ་
མ་བཞི་ལ་ཨ་ནུ་ཏ་ར་འོད་བཅས་བསམ། འོད་གསལ་ཟིན་པར་གསོལ་བ་བཏབ། ཐུགས་ཀ་ནས་འོད་ཟེར་སྔོན་པོ་འཕྲོས། སྣོད་བཅུད་ལ་ཕོག །ཐམས་ཅད་སྔོན་པོར་ཞུ།
ཐུགས་ཀར་ཐིམ། འོད་འཕྲོས། སངས་རྒྱས་བྱང་སེམས་ཐམས་ཅད་ལ་མཉེས་མཆོད་ཕུལ། འོད་སྔོན་པོར་ཞུ། རང་གི་ཐུགས་ཀར་ཐིམ་ནས། སེམས་ཕྱག་རྒྱ་ཆེན་པོའི་ངང་
ལས་མ་གཡོས་པའི་ངང་ནས། ཧཱུྃ་ལ་སེམས་གཏད་ནས་ཉལ་བས། གཉིད་སྲབ་མཐུག་གང་ལའང་ཉིན་པར་དགེ་སྦྱོར་རྩིས་སླེབ་པ་ལ་འོད་གསལ་ཟིན་པ་ཟེར། དེ་ཉིན་ཟིན་

༄༅། །བརྟན་གོམས་འདྲིས་བྱས་ཏེ། མཚན་མོ་རྨི་ལམ་སྣང་བ་ཉིན་མོའི་དགེ་སྦྱོར་དང་བསྲེ། ཉིན་མོའི་དགེ་སྦྱོར་རྨི་ལམ་དང་བསྲེ། དེ་བཞིན་སང་བར་དོའི་འོད་གསལ་
དང་བསྲེའོ། །སེམས་ངོ་རྗེན་པར་འཕྲོད། གང་ཤར་ཉམས་ལེན་དུ་འཁྱེར་ཤེས། དེ་ཉིད་འཆི་བ་འོད་གསལ་གྱི་ཆོས་སྐུ་དང་། ཆུ་ལ་ཆུ་བཞག་པ་ལྟ་བུར་བསྲེ་བ་ནི། འཆི་
བའི་དུས་སུ་ཚེ་འདིའི་སྣང་བ་ཐམས་ཅད་རིམ་གྱིས་འགགས། བར་དོའི་སྣང་བ་མ་ཤར་བར་དུ། དུད་པ་ལྟ་བུ་སྔོ་བུན་བུན་པ་དང༌། སྨིག་རྒྱུ་ལྟ་བུ་སྔོ་ཕྲིག་ཕྲིག་པ་དང་། སྲིན་
བུ་མེ་ཁྱེར་ལྟར་དམར་ཙིག་ཙིག་པ་དང་། མེ་འབར་བ་ལྟར་དམར་ལམ་པའི་སྣང་བ་འབྱུང་། དེ་རྣམས་ནི་ས་ཆུ་མེ་རླུང་གཅིག་ལ་གཅིག་ཐིམ་རྟགས་ཡིན་ལ། རླུང་རྣམ་པར་
ཤེས་པ་ལ་ཐིམ་པའི་དུས་སུ་ཐམས་ཅད་སྟོང་པ་འོད་གསལ་ཆོས་ཀྱི་སྐུ་གསལ་སྟོང་། ནམ་མཁའ་ཡངས་པའི་དཀྱིལ་ལྟ་བུ། བློ་ལས་འདས་ཤིང་ངོས་གཟུང་མེད་པ། རྒྱལ་

ཡུམ་ཀུན་ཏུ་བཟང་མོའི་དགོངས་པ་མངོན་སུམ་དུ་འཆར་བས། དེ་ངོས་ཟིན་པར་བྱའོ། །ངོས་ཟིན་པ་ཙམ་གྱིས་དེ་ཉིད་དུ་གྲོལ་ལོ། །ལར་ཉིན་པར་གྱི་དགེ་སྦྱོར་རྨི་ལམ་དུ་མི་
སླེབ་ན། བར་དོར་དགེ་སྦྱོར་གྱིས་སླེབ་པ་རེ་ཐག་ཆད་པས། ཉིན་མཚན་ཅི་འདྲེས་བྱེད་དགོས་ཏེ། ལམ་ཚོད་རྨི་ལམ་གྱིས་འཛིན་ཐག་ཆོད་པས་སྟོན་ཞེས་གསུངས་སོ། །༈
སྒྱུ་ལུས་ཀྱི་གདམས་པ་ནི། གནས་དབེན་སར་སེམས་བསྐྱེད། སྒྱུ་ལུས་འབྱོང་བ་གསོལ་བ་ཕུར་ཚུགས་སུ་བཏབ། མེ་ལོང་དུ་རང་གི་གཟུགས་འཆར་དུ་བཅུག་ལ། དེ་ལ་
བསྟོད་སྨད་བསྙེད་བཀུར་འཕྲོག་བཅོམ་བརྡུང་བསད་ལ་སོགས་པའི་སྟངས་ཀ་མང་དུ་བྱས་པས། མེ་ལོང་གི་གཟུགས་དེ་ལ་དགའ་མི་དགའ་མེད། དེ་བཞིན་དུ་ཆོས་བརྒྱད་ཀྱི་
སྣང་བ་ཐམས་ཅད་སེམས་ཀྱི་རང་གཟུགས་ཁོ་ན་ལས་གཞན་དུ་རྡུལ་ཙམ་མ་གྲུབ་སྟེ། རྨི་ལམ་གྱི་སྣང་བའམ། སྒྱུ་མ་མཁན་གྱིས་རྡེལ་བུ་ཤིང་བུ་ལ་སྔགས་བཏབ་ནས། མི་

༄༅། །བདེན་བཞིན་དུ་སྤྲུལ་པ་ལྟར། སྣང་ནི་སྣང་། བདེན་ནི་མི་བདེན། བདེན་པར་གྲུབ་པ་རྡུལ་ཙམ་ཡང་མེད་སྙམ་དུ་བསམ། སྒྱུ་མས་སྤྲུལ་པའི་སྐྱེས་བུ་ལ། །སྒྱུ་མའི་
བསྟོད་སྨད་བྱས་པ་ལ། །སྒྱུ་མའི་ཆགས་སྡང་བྱེད་དོན་མི་འདུག་པ་ལ། སྔར་འཁྲུལ་འདུག །ད་ནི་ཆོས་ཐམས་ཅད་བདེན་མེད་ཡིན། སྒྱུ་མ་ཡིན་སྙམ་དུ་དྲན་འདུན་དྲག་པོ་འ
ཁོར་ཡུག་ཏུ་བཏང་། དེ་རྨི་ལམ་དང་བསྲེ། དེ་ཉིད་སང་བར་དོ་དང་བསྲེ་དགོས་ལ། སྒྱུ་མ་སྣང་བ་རྨི་ལམ་དང་འདྲེས་པ། དེ་བརྟན་ནམ་བརྟག་པའི་ཕྱིར་ཕྱོགས་རིས་མེད་
པའི་རྒྱལ་ཁམས་འགྲིམས་ལ། ཚ་གྲང་སྐྱིད་སྡུག་གི་སྣང་བ་ཤར་བ་ལ། ཆགས་སྡང་རང་ཚན་པ་སྐྱེ་མི་སྐྱེ། དེ་ལ་འཛིན་པ་ཞུགས་མ་ཞུགས་བརྟག །སྐབས་སུ་ཐོ་ཅོའི་སྤྱོད་པ་
སྨྱོན་པ་ལྟར་བྱས་ལ། མི་རྣམས་ཀྱིས་ཕྱ་སྨོད་དང་། བརྡུང་བརྟག །ལྷ་འདྲེའི་ཆོ་འཕྲུལ། ལུས་ཀྱི་ན་ཚ་སོགས་གང་ལ་ཡང་ཆགས་སྡང་བདེན་ཞེན་མེད་པ་སྣང་ལ་འཛིན་མེད་

དུ་ཕྱམ་ཕྱམ་དུ་འགྲོ་ན། དེ་ཉིད་ཀྱི་རང་རྩལ་སྦྱང་ཞིང་། གཟུགས་ནས་རྣམ་མཁྱེན་བར་གྱི་ཆོས་ཐམས་ཅད་ལ་བཟང་ངན་སྤང་བླངས་མེད་པ་སྒྱུ་མ་ལྟ་བུ་ཤར་ན་འབྱངས་བ་
ཡིན༑ ཆགས་སྡང་གི་ངོར་ཤོར་ན་རི་ཁྲོད་དབེན་སར་ཕྱིན་ནས་སྔར་ལྟར་དུ་བསྒོམ། བོགས་འདོན་པ་ལ་ཡུལ་གྱི་ལྟད་མོ་སྣ་ཚོགས་བལྟ། དགེ་སྦྱོར་གྱི་གྲོགས་སུ་འགྲོ་ན་གང་
ཡང་བྱ་ཞིང་། གོང་དུ་འཕེལ་བ་ལ་གནོད་བྱ་གང་ཡང་མི་བྱ་བར་རི་ཁྲོད་དུ་སྟན་དང་མ་བྲལ་བར་བསྒོམ་པ་ཁོ་ན་གལ་ཆེའོ། །བོགས་ཆུང་ན་རླུང་ནུས་ཆུང་བ་ལན་པས། རླུང་
འཇམ་རྩུབ་ཀྱི་སྦྱོར་བ་ལ་འབུང་བ་གལ་དང་གནད་ཆེའོ། ༈ །བར་དོའི་གདམས་པ་ནི། ཉིན་པར་གྱི་སྣང་བ་ཐམས་ཅད་སྲིད་པ་བར་དོའི་སྣང་བ་ཡིན་སྙམ་དུ་ཡིད་ལ་བསམ།
ངག་ཏུ་བརྗོད། དེ་རྨི་ལམ་དང་བསྲེས་ལ་རྨི་ལམ་གྱི་སྣང་བ་ཐམས་ཅད་ཀྱང་བར་དོ་ཡིན་པས་འཛིན་སྤྱོང་སྤེལ་བསྒྱུར་བྱ། ཁྱད་པར་ཉི་མ་ཟླ་བའི་འོད་མེད་པར་རླུང་འོད་ཟེར་

༄༅། །ལྔའི་ལམ་དང་། ལུས་དངོས་པོ་གང་ལའང་ཐོགས་རྡུགས་མེད་པར། ཉི་ཞུར་ལ་ལག་པ་གཡུག་པ་ལྟར་ཐལ་ཐལ་འགྲོ་བ་དང་། རེས་འགའ་ཟད་མི་ཤེས་པའི་མུན་པ་
འགྲོ་བ་དང༌། ཚུད་པ་དང་། རེས་སྣང་བ་ཐམས་ཅད་ཟ་འོག་ཁ་བྱེ་བ་ལྟར་བཀྲ་ལམ་ལམ་འཆར་བ་དང༌། གང་བསམ་པ་ཡུད་ཀྱིས་སླེབ་པ་དང༌། མགོ་བརྙན་གཟུགས་ཁ་
དོག་མི་འདྲ་བའི་ཞི་ཁྲོ་ལྷ་འདྲེ་མང་པོ་མཐོང་བ་དང་། རིས་གནོན་སྙམ་བྱེད་པ་དང་། ཆུས་ཁྱེར་སྙམ་བྱེད་པ་དང་། ནམ་མཁའ་ལ་བྱ་སྒྲོ་རླུང་གིས་བསྐྱོད་པ་ལྟར། ཆལ་ཆལ་
འགྲོ་བ་དང༌། རེས་འགའ་ཆར་རླུང་དྲག་པོས་དེད་པ་སྙམ་བྱེད་པ་དང༌། འུར་སྒྲ་ཆེན་པོས་དངངས་ཤིང་སྐྲག་པ་བྱུང་བ་དང༌། འཇིགས་ཤིང་ཡིད་དུ་མི་འོང་བ་དུ་མས་དེད་པ་
དང་༑ ཟག་བཅས་ཀྱི་མངོན་ཤེས་འཆར་བ་དང་། ཉེ་དུ་ལ་སོགས་རང་གིས་ཕར་མཐོང་ལབ་སྨྲས་ཀྱང༌། ཚུར་མིག་གིས་མི་མཐོང་ལབ་ལན་མི་སྨྲ་བ་དང་། དྲི་ཚོར་བས་ཟས་

ཀྱི་གོ་ཆོད་པ་དང་། སྐྱིད་སྡུག་གི་སྣང་བ་གང་འཆར་ཐམས་ཅད་ད་ལྟ་དང་མི་འདྲ་བས། ཚ་རེག་གྲང་རེག་ཟུག་རྔུ་འཆར་ནུབ་གཞན་ལས་མང་བ་ཞིག་བྱུང་བར་བསམས་ལ། །
ང་ཤི་བ་ཡིན་པར་འདུག །སྲིད་པ་བར་དོའི་སྣང་བ་ཡིན་པར་འདུག །བར་དོ་ལ་བར་དོ་ངོ་ཤེས་པར་བྱ། བར་དོ་དངོས་གྲུབ་རྣམ་གཉིས་ཐོབ་བར་བྱ། སྙམ་དུ་བསམས་ནས་
ཉིན་སྣང་ལ་དགེ་སྦྱོར་ངོས་ཟིན་པར་ཡི་དམ་ལྷའི་སྐུར་ལྡང་བས། ཕྲག་དོག་མིག་སེར་སྤངས་ནས། ཕོ་མོ་སྦྱོར་བ་བྱེད་པ་མཐོང་ཚད་ཐམས་ཅད་བླ་མ་ཡབ་ཡུམ་དུ་བསྒོམ། ལྷ་
ཁང་དང་མིའི་ཁང་པ་བྲག་ཁུང་དང་ཤིང་ནགས། ནེའུ་གསེང་ལ་སོགས་གནས་སྐྱིད་པོ་གང་མཐོང་ཡང་ཞེན་ཆགས་སྤང་བས། སྐྱེ་གནས་འདོམ་པ་སོགས་བར་དོར་གང་དགོས་
ཀྱི་གདམས་པ་རྣམས། རང་གི་དགེ་སྦྱོར་མཐོ་དམན་དང་སྦྱར་བའི་ཉམས་ལེན་ལ་རྩལ་སྦྱོང་དེ་རྨི་ལམ་དང་འདྲེས་ཤིང་། གདམས་པ་འདི་རྣམས་ཡིད་ལ་ཚིག་དོན་འདྲིས་པར་

༄༅། །བྱས་པས་དེང་སོང་བར་དོ་ཚེགས་མེད་དུ་འགྲོལ་བ་ཐོབ་ལ། ད་ལྟ་གོམས་འདྲིས་མ་བྱས་ན། བར་དོ་གྲོལ་བར་མི་སྲིད་པས། ཉིན་མཚན་འདྲེས་པའི་དགེ་སྦྱོར་བྱ། །
དེང་སང་བར་དོ་མ་བསྲེས་ཀྱང༌། རང་འདྲེས་སུ་འགྱུར་བར་ཐེ་ཚོམ་མེད། ༈ འཕོ་བའི་གདམས་པ་ནི། རླུང་ཅུང་ཟད་གོམས་པའི་གང་ཟག་གིས། །རང་ལུས་རྣལ་འབྱོར་
མ༑ སྤྱི་བོའི་བླ་མ་སྙིང་གར་ལྟ་མགྲིན་གསལ་བཏབ་ནས། དྲིལ་སྒྲུབ་ཀྱི་བཟླས་པ་ཅུང་ཟད་བྱ་བ་ནི་སྔོན་འགྲོའོ། །དེ་ནས་དངོས་གཞི་ནི། སྦྱང་བ་དང་འཕོ་བ་གཉིས་ལས། 
སྦྱང་བ་ནི་ལུས་རྣལ་འབྱོར་མ། སྤྱི་བོར་བླ་མ། ནང་སྟོང་ར། དབུས་སུ་དྷཱུ་ཏཱི་ཟང་ཐལ། འོད་ཀྱི་སྦུ་གུ་ཁོང་སྟོང་ཀ་བ་བཙུགས་པ་ལྟར་བསྒོམ་མོ། །དེའི་སྙིང་གར་སེམས་ཀྱི་
ངོ་བོ་མུ་ཏིག་མིག་མེད་རྡོག་པོ་གཅིག་ཏུ་གྱུར་པར་བསམ། ལུས་གནད་ནི། མེ་ཐབ་དྲུག་ཆིངས་སམ། རྣམ་སྣང་ཆོས་བདུན་བྱ། རླུང་འབྱུང་འཇུག་གནས་གསུམ་དང་སྦྲག་

ནས༑ འབྱིན་པའི་དུས་སུ་སེམས་ཀྱི་ངོ་བོ་དེ་མདའ་འཕངས་བ་ལྟ་བུ་རྒྱང་གིས་སོང་། སྤྱི་བོའི་བླ་མ་ལ་ཐིམ། ནང་དུ་འཇུག་པའི་ཚེ། བླ་མའི་སྐུ་ལས་ཡུངས་ཀར་ཐུར་དུ་
འདྲིལ་བ་ལྟར། དཀར་ཧྲི་ལི་ལི་བསམ། སྙིང་གར་ལྷན་གྱིས་སླེབ། གནས་པའི་བར་སྙིང་གར་འོད་འཕྲོ་བར་བསམ། དེའང་འབྱིན་པའི་མན་ངག་ནི། ཧི་ཀ་རིང་པོར་
དབུགས་ཀྱིས་ཁྱོལ་ཚད་པ་བརྗོད། ཟད་ཁར་ཀ་ཞེས་བརྗོད། རླུང་ཕྱིར་མནན། མིག་གྱེན་ལ་བལྟ། རྒྱུ་ཞབས་སྦྱར། འོག་རླུང་གྱེན་ལ་ཅི་ཐུབ་འཐེན་ནོ། །མ་ཐུབ་ན་ནང་
དུ་རྔུབ་ཅིང༌། དམིགས་པ་མ་ཡེངས་པར་བྱའོ། །དེ་ལྟར་ཐུན་རེ་ཅི་ནུས་ཉམས་སུ་བླངས་པས། སྤྱི་བོ་སྐྲངས་སམ་མགོན། གཙུག་ཏུ་ཆུ་སེར་འཛག་པ་དང༌། ཟ་ཞིང་ཚ་བ་
སོགས་བྱུང་ན། ཞག་རེ་ལ་དམིགས་པ་མ་བརྗེད་ཙམ་གྱིས་ཆོག །འཕོ་བ་ནི། རྣ་བའི་འུར་སྒྲ་དང་། མིག་བཙིར་བའི་འོད་མེད་ན། ངེས་པར་འཆི་བས་འཕོ་ཞིང་། གསོད་

༄༅། །པའི་གཤེད་མ་དང་འཕྲད་པའི་རྒྱལ་པོའི་ཆད་པ་སོགས་ལ། དེའི་རྟགས་མེད་ཀྱང་འཕོ་སྟེ། ཕྱི་ནང་གི་ཆགས་ཞེན་ཐམས་ཅད་སྤང་། ལུས་ཀྱིས་ནུས་ན་ཙོག་པུ། མི་
ནུས་ན་གཞོགས་གཡས་འོག་ཏུ་བཅུག །མགོ་བྱང་དུ་གཏད། དམིགས་པ་གཞན་སྔར་དང་འདྲ་བ་ལ། དབུགས་ནང་དུ་འཇུག་ཚེ་ཐུར་དུ་འབབ་པ་དེ་མི་བསམས་པར། སྙིང་
གར་སེམས་ཀྱི་ངོ་བོ་མུ་ཏིག་མིག་མེད་གསར་པ་རེ་གསལ་བཏབ་ཀྱིན། དབུགས་འབྱིན་ཚེ་བླ་མའི་སྐུ་ལ་བསྟིམ་པ་ལན་བདུན་བརྒྱད་བྱས། རྗེས་སེམས་དང་བླ་མ་དབྱེར་མེད་
དུ་ཇེ་མཐོ་ཇེ་མཐོ་སྟེང་ཕྱོགས་ཀྱི་ནམ་མཁའི་མཐར་ཐུག་པའི་བར་སོང་། བློ་ནུས་ཟད་ཚེ་ནམ་མཁའ་དང་དབྱེར་མེད་དུ་འདྲེས་པར་བསམ། དེ་ལ་འཕོ་མ་ནུས་ན། ཡང་ཡང་དེ་
ལྟར་གསལ་བཏབ་པས་མཁའ་སྤྱོད་དུ་ཐེ་ཚོམ་མེད་པར་འཕོ་བར་འགྱུར་རོ། །འཕོ་བའི་ཞལ་གདམས་འཕྱུགས་མེད་ཕྱག་ལེན་མ་༠། ༈ གྲོང་འཇུག་གི་མན་ངག་ནི། སྟེང་

རླུང་འོག་ཏུ་དྲོངས། འོག་རླུང་གྱེན་དུ་དྲོངས། ཁྱབ་བྱེད་ཀྱི་རླུང་ལ་རང་དབང་ཐོབ་ནས་ཉམས་སུ་བླངས་ཏེ། སྦྱངས་པ་ལ་ལས་སྦྱོར་གཉིས་སོ། །དང་པོ་ནི། ཡི་དམ་གྱི་
མཎྜལ་གཞུང་བཞིན་བཤམས་པའི་སྟེང་དུ་ཐོད་པ་མཚན་ལྡན་ནང་དུ་མཐིང་བྱུགས་ལ་སྔོན་པོར་བྱ། དེའི་དཀྱིལ་དུ་དངུལ་ལམ། དུང་བརྡར་བའི་ཧཱུྃ་ཡིག་དཀར་པོ་སྐྱེ་མཆེད་
གསལ་བ་གཅིག་བྲིས། བསྐྱེད་རིམ་གསལ་བའི་སྙིང་གར་ཧཱུྃ་གཅིག་གསལ་བཏབ། རླུང་ཕྱིར་ཕུད་ལ་རླུང་དང་འགྲོགས་ཏེ་རྣམ་ཤེས་ཧཱུྃ་གི་ངོ་བོ་དེ་སྣ་ནས་རྒྱངས་ཀྱིས་སོང་ཐོད་
པའི་ཧཱུྃ་ལ་ཐིམ་པས། དེ་བཀྲག་མདངས་གཟི་འོད་རྒྱས་པར་བསམ། དེ་ལྟར་ཡང་ཡང་བྱས་པས། རང་ཉིད་ཁམས་ཟི་ཐམ་པ་དང་། ཐོད་པ་དྲོད་སྐྱེ། འཚག་པ་དང་འཕར་
བ་སོགས་འབྱུང་། དེ་ནས་ཁབ་སོགས་དངོས་པོ་གང་རུང་ལ་དམིགས་པ་གཏད། རླུང་ཕྱིར་མནན་པས་འཕར་བ་སོགས་འབྱུང༌། དེ་ནས་སྦྲང་མ་དང་བྱ་སོགས་ཀྱི་རོ་མ་རུལ་བ་

༄༅། །ལ་དམིགས་པ་གཏད་པས་འགུལ་བ་བྱུང་ན། ལས་ལ་སྦྱར་བ་ནི་རོ་གཙང་མ་ནད་ཡམས་དང་གཅོང་ཡུན་རིང་གིས་ཤི་བ་མ་ཡིན་ཞིང་། རིགས་རྒྱུད་དང་ལྡན་པ་ཁྲུས་
བྱ་རྒྱན་གདགས། དཀྱིལ་འཁོར་དབུས་སུ་བཞག །བྱང་སེམས་དཀར་དམར་ཐིགས་པ་གཅིག་སྣ་བུག་གཡས་གཡོན་དུ་བླུགས། དེ་ནས་རོ་དང་སྣ་སྤྲད། རང་གི་སྣ་བུག་
གཡས་ནས་སྔར་ལྟར་ཧཱུྃ་སོང་ནས། རོའི་སྙིང་གའི་ཧཱུྃ་ལ་ཐིམ་པར་བསམ་པ་ཡང་ཡང་བྱས། རོ་ལ་རྣམ་ཤེས་འཕོ། གྲོགས་ཀྱིས་ལུས་ཟུངས་གསོ། རོ་རྙིང་པ་དྲིན་བསགས་
པའི་ཕྱིར་བསྲེག་རྫས་བདུན་ཚིགས་སོགས་བྱའོ། །སྤྱི་༈ །གསུམ་པ་ཡིད་ཆོས་སྐུར་འཆར་བ་ཐིག་ལེ་སྦྱང་བའི་ཁྲིད་ལ་གཉིས་ཏེ། རླུང་ལ་གོམས་པས་ཉམས་སུ་ལེན་པ་
དང༌༑ མ་གོམས་པས་ཉམས་སུ་ལེན་པའི་ཚུལ་ལོ། །དང་པོ་ནི་དབང་ཐོབ་དམ་ཚིག་ལྡན། བསྐྱེད་རིམ་གསལ། སེམས་ངོ་ཤེས་བུམ་པ་ཅན་གྱི་རླུང་རབ་ཀྱི་ཚད་ཁེབས་པའི་

རྣལ་འབྱོར་པས་གྱེན་རྒྱུ་དང་ཐུར་སེལ་བསྲེས་པའི་རྣལ་འབྱོར་ལ་བསླབས་ཏེ་བྱ་རྒོད་ཀྱི་རྐང་ངམ། སྨྱུག་མ་ལས་བྱས་པའི་སྦུ་གུ་སོར་བཞི་པ་སྦོམ་ཕྲ་མཛུབ་མོ་ཙམ་འཇམ་ལ་
གསང་བ་ཞིག་ཞུན་ཆེན་དང་བྱི་ཏང་ཀའི་ཕྱེ་མ་བསྲེས་པ་བྱུགས་ཏེ། སྲིན་པོའི་ལམ་ལ་གནད་སར་བཞུགས། ལུས་གནད་མེ་ཐབ་དྲུག་ཆིངས་བྱ། དམིགས་པ་ནི་ཕྱི་རྗེ་བཙུན་
མ༑ ནང་སྟོང་ར། དབུས་སུ་དྷཱ་ཏཱི་འོད་ཀྱི་སྤུ་གུ་མདའ་སྨྱུག་ཙམ། ཕྱི་གསལ་ནང་གསལ། སྤྱི་བོ་ཚངས་བུག་ནས་གསང་གནས་ཀྱི་བར་དུ་ཟང་ཐལ་དུ་དྲང་པོར་ཟུག་པའི་ཡར་
མར་གྱི་སྣ་བུག་པ་ཧ་རེ་ཡོད་པར་བསམ། དེ་ནས་སྣོད་བཅུད་ཐམས་ཅད་འོད་ལྟར་ལྟེམ་གྱིས་ཞུ། ཚུར་འདུས་གསང་གནས་ཀྱི་རྩ་བུག་ནས་ཞུགས། སྤྱི་བོར་རྩ་བུག་ནས་རྒྱུན་
མི་ཆད་པར། ཁྲ་བུན་ནུ་ནུ་ཐོན་ནས་འགྲོ་བར་དམིགས་ནས་རྒྱུ་ཞབས་སྒལ་པ་ལ་སྦྱར། ལུས་ཉྭ་བཞི་བསྒྲིམ། མིག་གྱེན་དུ་ཅི་ནུས་བགྲད། འོག་རླུང་ཐུབ་ཚད་འཐེན། སྟེང་

༄༅། །རླུང་སྣ་བུག་ནས་དྲག་ཏུ་བུས་ཏེ། ཕྱིར་ཙམ་ཆགས་མནན། མནན་མི་བཟོད་མགོ་འདར་ཞིང་ཁམས་ཟི་ཁྱོམས་པ་ན་ནང་དུ་རྔུབ་སྟེ། སྣོད་བཅུད་ཐམས་ཅད་འོད་ལྔར་
ཞུ༑ སྤྱི་བོ་ནས་ཞུགས། གསང་གནས་ཀྱི་བུ་ག་ནས་ས་ཞིའི་བཏིང་ཐུག་བར་ཁྲ་བུན་ནུ་ནུ། འགྲོ་བར་བསམ་པ་ལ། མིག་ཐུར་དུ་བགྲད། ལུས་ཀྱི་ཕྱི་ནང་གི་རླུང་ཐམས་ཅད་
ཐུར་དུ་ཤེད་ཡོད་ཚད་མནན། འོག་རླུང་སྒྲ་བཅས་སུ་ཤོར་ཡང་མི་སྐྱོན་ནོ། །དེ་ལྟར་ཐུན་བཞི་འབད་ནས་སྦྱངས་པས། འོག་རླུང་བསྐུམ་དུས་སྣ་སྒོར་ཐུར་སེལ་གྱི་དྲི་མ་མནམ།
སྟེང་རླུང་མནན་དུས་སྣ་ནས་སྤོས་དྲི་རྔུབས་པས། འོག་སྒོར་མནམ་ན་འབྱོངས་པ་ཡིན་ནོ། །དེ་ནས་ལུས་གནད་རླུང་སྦྱོར་དམིགས་པ་སྔར་དང་འདྲ་བ་ལས། ལྕམ་པའི་སྦུ་གུ་མྱུ་
གུ་མཐོ་གང་། རྡོ་རྗེའི་སྦུབས་སུ་སོར་བཞི་ཙམ་བཅུག །རླུང་གྱེན་དུ་འཐེན་ཚེ་ནང་དུ་ནུབ་པ་དང་། ཐུར་དུ་མནན་ཚེ་ཕྱིར་རྒྱངས་ཀྱིས་འགྲོ་ན་བདེ་རླུང་འབྱོངས་པ་ཡིན། དེ་

ནས་རབ་རྨ་བྱའི་སྒྲོ་རྐང་། འབྲིང་ལྕགས་ཀྱི་སྦུ་གུ། ཐ་མ་སྨྱུག་མའམ། ཤིང་ལྷ་བ་ཅན་གྱིས་ནང་གི་ལྷ་བ་བཏོན་པ་ལ་རྒྱུ་བྱས། རིང་ཐུང་མཐོ་གང་། སྦམ་ཕྲ་གྲོ་སོག་ཙམ། །
འཇམ་ལ་གསང་བ་བྱ་སྟེ། ནང་དུ་རྒྱུས་པའི་སྐུད་པ་དྲངས། ཕྱིར་བཏོན་པ་དེ་ཁར་བལྡད་ལ། སྦུ་གུའི་ཁ་ལ་བཀྲམ། གསང་གནས་སུ་བཅུག་ལ། རྒྱུས་པ་བཏོན། སྦུ་གུ་
བཞག་ལ། རླུང་མནན་པས་གསང་སྒོར་སྤྱི་འགུལ་ན་འབྱོངས་པ་ཡིན། འོ་མ་རང་གི་ཤ་དྲོད་ཙམ་བསྲོས་ལ་སྣོད་པར་བུ་ལྟ་བུ་ལ། སྣོད་ཀྱི་ཁ་རྡོ་རྗེ་ཤོང་ཙམ་དུ་བླུགས། 
མཚམས་སུ་སྐྲ་ཚིལ་དུལ་མའམ། རྭ་ཡི་ནང་ཚིལ་བལྡད་པས་བསྡམ། དབུགས་མ་ཤོར་བ་བྱ། དེ་ནས་རླུང་རོ་སྔར་ལྟར་དྲངས་པས། འོ་མ་སྣ་བུག་ཏུ་དཀར་རྒྱང་རྩེར་དྲངས་
པ་དང་། རླུང་མར་མནན་དུས་སྔར་གང་འཐུང་གི་ཚད་འབྱིན་པ་ནུས་པ་ནི། སྟེང་འོག་འདྲེས་བའི་རྟགས་ཡིན་པས། དེའི་དུས་སུ་གཞན་ལུས་ཀྱི་དམར་ཆ་ལེན་པར་ནུས་སོ། །

༄༅། །བརྩོན་འགྲུས་དང་ལྡན་ན་ཡུན་རིང་མི་ཐོགས་པར། རྟགས་འཆར་བ་ནི་ཐེ་ཚོམ་བྲལ་བའི་གདམས་པའོ། །ནུས་པ་འདི་ཙམ་ཐོབ་ཕྱིན། རང་ལུས་ཐབས་ལྡན་སོགས་
སྔོན་དུ་མ་སོང་ཀྱང་། འོག་སྒོའི་ཉམས་ལེན་ལ་འཇུག་པར་བྱའོ། ༈ །དེ་ནས་མཚན་ཉིད་དང་ལྡན་པའི་རྟེན་བཙལ་བར་བྱ་སྟེ། ཕྱག་རྒྱ་མ་པདྨ་ཅན་སོགས་རིག་མ་བརྟག་
ཐབས་བསམ་གྱིས་མི་ཁྱབ་ཀྱང་། འདིར་བླ་མའི་ཞལ་གདམས་སྙན་ནས་སྙན་དུ་བརྒྱུད་པ་ནི། བུ་མོ་དེའི་གཟུགས་མཐོང་བ། སྐད་ཐོས་པ། དྲི་ཚོར་བ། ལུས་ལ་རེག་པ་
ཙམ་གྱིས། བདེ་བ་ཁྱད་པར་ཅན་སྐྱེ་ཞིང་། གསང་སྔགས་ཀྱི་ཆོས་ལ་མོས་པ། ཉམས་ལེན་ཅན་གྱི་རྣལ་འབྱོར་མཐོང་བ་ཙམ་གྱིས་འཛུམ་པ་སོགས་སྤྲོ་བའི་རྣམ་འགྱུར་སྟོན་
ན༑ རྒན་གཞོན་གང་ཡིན་ཀྱང་། ཉམས་རྟོགས་གོང་དུ་འཕེལ་བའི་གྲོགས་སུ་བསྟེན་པར་བྱས་ལ། མཐོང་ཐོས་དྲན་རེག་ལ་བདེ་བ་མི་སྐྱེ་ཞིང་། སྔགས་ཀྱི་ཆོས་བློར་མི་ཤོང་

ན་རྒན་གཞོན་གང་ཡིན་ཡང་སྤང་བར་བྱའོ། །དམ་དུ་བྱ་བ་ཡང་། གཙོ་བོ་ནང་དུ་དཀར་ཆ་བརྟན་ན། རྩ་དང་ལྡན་པའི་རིག་མ་རང་ཤུགས་ཀྱིས་དབང་དུ་འདུ་བ་ཆོས་ཉིད་ཡིན་
ལ༑ རྫས་སྔགས་ཏིང་ངེ་འཛིན་གྱིས་འགུགས་པའང་། སྔོན་གྱི་ལས་དང་སྨོན་ལམ་གྱི་དབང་གིས་དང་པོ་མཐོང་མ་ཐག་ཏུ། བདེ་བའི་ངད་ཀྱིས་བལྟས་པས། འཛུམ་པ་
སོགས་དགའ་བའི་རྣམ་འགྱུར་ཅི་ཡང་མི་སྟོན་ན། ཇི་ལྟར་འབད་ཀྱང་དོན་མི་གྲུབ་ལ། དགའ་བའི་རྣམ་འགྱུར་སྟོན་ན་ཐབས་ལ་མཁས་པ་གང་གིས་ཀྱང་འགྲུབ་པར་འགྱུར་
རོ༑ །ཕྱི་ནང་གསང་བའི་རྟེན་འབྲེལ་གྱི་འགྲོས་ཟབ་མོ་སྒྲིག་མི་ཤེས་པར་སྒྲུབ་པ་ཕྲན་ཚེགས་ལ་ཞུགས་ནས་མན་ངག་ལ་ཡི་ཆད་བྱེད་པ་རྣམས། གོ་མ་ཆོད་པར་རང་གིས་བྱས་
ནས་ལེན་ཙ་ཡི་དམ་ལྷ་ལ་འདེད་པ་དང་འདྲའོ། །དེ་ནས་གནས་དབེན་པར་རྟེན་དེ་སྨིན་པར་བྱས་ལ། ཚེ་འདིར་སངས་རྒྱས་ཐོབ་པའི་འདོད་པ་མ་ཉམས་པས། ཡབ་ཡུམ་གྱི་

༄༅། །ཕུང་ཁམས་སྐྱེ་མཆེད་ལྷར་གསལ། མཁའ་གསང་རྡོ་རྗེ་དང་པདྨ་བྱིན་གྱིས་བརླབས་པའི་བུ་ག་ཧཱུྃ་དང་ཕཊ་ཀྱིས་མཚན་པ། དྷཱ་ཏི་འོད་ཀྱི་སྦུ་གུ་སྤྱི་བོ་ནས་གསང་གནས་
བར་ཟུག་པར་བསམས་པའི་ཡབ་ཀྱི་ཡར་སྣ་ཁམས་དཀར་པོ་ཧཱུྃ་གིས་མཚན་པའི་ངོ་བོ་བདེ་བའི་རང་བཞིན་དངུལ་ཆུ་ལྟ་བུ་དཀར་ཆི་ལེ་བ། ཡུམ་གྱི་ཡར་སྣར་དྲོད་བདེ་བ་དབྱེར་
མེད་ཀྱི་ངོ་བོ་རཀྟ་དམར་ཆ་བྱུ་རུའི་རྡོག་པོ་ལྟ་བུ་དམར་ཆི་ལེ་བ་བསམ། དེ་ནས་ཆགས་པའི་མེ་ལྕེ་ལྟེ་བ་ནས་འབར། སྙིང་ག །མགྲིན་པ། སྤྱི་བོར་མེ་རེག་རེག་ཐུག་པས།
ཁམས་དཀར་དམར་ལ་མེ་རེག་པ་ལྟ་བུར་ཞུ། མེ་གསེབ་ཏུ་ཐིག་ལེའི་རྒྱུན་བར་མ་ཆད་པར་ཆི་ལི་ལི་བབས། དེ་བབས་པ་ཙམ་གྱིས་མེ་ལྕེ་བརྒྱ་འགྱུར་གྱིས་ཚ་རུ་སོང་། དེ་སོང་
བ་ཙམ་གྱིས་ཁམས་དཀར་དམར་ཞུ་སྟེ། ལུས་བདེ་བས་མེར་མེར་ཕྲིལ་ཕྲིལ་གང་བར་བསམས་ནས། དང་པོ་ཕྱག་རྒྱའི་གཟུགས་ལ་བལྟ་ཞིང་བདེ་བ་བསྒོམ། དེ་ནས་དྲི་

བཟངས་བྱུགས་ཏེ་དྲི་ལ་སྣོམ་ཞིང་བདེ་བ་བསྒོམ། དེ་ནས་ཀ་ར་བུ་རམ་སོགས་ཁར་འཇིབས་ལ་ལྕེར་འཇིབས་ཏེ་རོ་མྱོང་ཞིང་བདེ་བ་བསྒོམ། དེ་ནས་ཆགས་པའི་གཏམ་དང་
ཡིད་དུ་འོང་བའི་གླུ་དབྱངས་སོགས་སྒྲ་ལ་ཉན་ཅིང་བདེ་བ་བསྒོམ། དེ་ནས་གདན་གྱི་སྟེང་དུ་གཅེར་བུར་འདུག་ལ། ནུ་མ་འཕུར་བ་གཡའ་ཟ་བའི་གནས་རྣམས་སུ་རེག་འཕུར་
སེན་མོ་གདབ། འཁུར་བ་དྲུད་འོ་བྱེད། ལྕེ་མཆུ་ནུ་མ་འཇིབས། གསང་གནས་གཉིས་རེག་པར་བྱས་ལ་ནང་དུ་མི་གཞུག་པར་གཡས་གཡོན་སྟེང་འོག་ཐམས་ཅད་དུ་ཁྲུས་དྲུད་
པ་དང་། པདྨའི་སྟོད་ཀྱི་ལྕེ་ཡོད་པར་རྡོ་རྗེའི་རྩེ་མོའམ། ཐབས་ཀྱི་གུང་མོས་བསྣུར་བས། རྩ་སྣ་མྱུར་དུ་རྙེད་བའི་དགོས་པ་དང་རྟེན་འབྲེལ་ཡོད། དེ་ཐམས་ཅད་ལ་བདེ་བ་
གང་སྐྱེས་ངོས་བཟུང་། དེའི་ངང་ལ་མཉམ་པར་གཞག །ཐིག་ལེ་འཆོར་བ་འདྲ་ན་རོལ་རྩེད་འཕྲོ་བཞག །འཛིན་འདྲེན་འགྲེམ་ལ་འབད། དེ་ལྟར་ཞག་ཁ་ཡར་ཉམས་སུ་

༄༅། །བླངས་པས། ཡུམ་གྱི་གདོང་དམར་ཚལ་གྱིས་འགྲོ་ཞིང་། ཆགས་པའི་གཏམ་དང་རྔམས་པའི་སྟབས་ཀྱིས་ཚིག་སྨྲ། སྐད་དང་ལུས་འདར། ཐབས་ལ་ཚུར་འཁྱུད་
ཅིང་༑ སྦྱོར་བ་བྱེད་རིང་བ་དང་པདྨ་ལས་གཡའ་ཆུ་མཛག་པ་ན། ཕྱག་རྒྱ་སྒོའི་སྟེང་དུ་གན་རྐྱལ་བཞག མཁལ་ཁུང་གཉིས་སུ་དྲུ་བུ་ཁུ་ཚུར་ཙམ་རེ་བཞག་དར་གྱིས་བསྡམ། །
བཤང་ལམ་དུ་ཕྱིང་བ་འཁྲུམ་དྲིལ་བ་སྣུམ་ལ་བཙོས་པ་རྡོ་རྗེ་ཙམ་ཞིག་གཞུག །དེ་ནས་པདྨའི་ནང་དུ་གུང་མོས་དཀྲུགས་པས། རྩ་སྣ་རྣོ་ཧྲུད་ཧྲུད་བརྐྱངས་ནས་འོང་། དེ་ཉིད་རྡོ་
རྗེ་སྦུ་གུར་བཙུད་ནས། ཕྱིར་མ་ཤོར་བར་དལ་བུས་བསྲུབས་པས། བདེ་སྟོང་གི་ཡེ་ཤེས་རྗེན་པར་འཆར། དེའང་རྡོ་རྗེ་ནང་དུ་ཞུགས་པ་དང༌། བཤང་ལམ་གྱི་འཕྱིང་བ་
འབྱིན་པ་བསྒྲག་ཅིང་འདིའི་དུས་སུ། རྡོ་རྗེ་འཇུག་པ་མ་མཁས་ན། ལས་རྒྱ་ཚེའི་དུས་བྱེད་པ་འང་འབྱུང་བས་གཟབས། སྐབས་སུ་ཕྱག་རྒྱས་སྤྱོད། སྐབས་སུ་གཉིས་ཀས་

སྤྱོད༑ སྐབས་སུ་ཐབས་ཅིག་པུས་སྤྱོད། རུས་སྦལ་གྱི་ནུར་འགྲོས་ལྟར་དལ་བུས་བྱ། བདེ་བ་ཆུང་ན་བསྲུབས། ཆེ་ན་ངལ་གསོ་ཞིང༌། བདེ་བའི་ངོ་བོ་ངོས་ཟིན་པའི་ངང་ལ་
གཞག ༑དབང་གི་སྐབས་སུ་བཤད་པ་ལྟར་དགའ་བཞིའི་ཡེ་ཤེས་ངོས་ཟིན་པར་བྱ། འཆོར་བ་འདྲ་ན། སྔར་བཤད་པའི་འདྲེན་འགྲེམ་གྱི་འཁྲུལ་འཁོར་བྱ། དེའང་གོམས་
ཤས་ཆུང་བ་རྣམས་ཀྱིས་དགའ་བ་གསུམ་པ་ཙམ་ལས་དམའ་བ་མི་འབེབས། དེའང་ཕབ་མ་ཐག་ཏུ་འཛིན། བཟུང་མ་ཐག་ཏུ་འདྲེན། གྲང་མ་ཐག་ཏུ་འགྲམ། འབེབས་
འཛིན་སྦྲག །འདྲེན་འགྲེམ་སྦྲག་གོ །ཅུང་ཟད་གོམས་པས་ནི་བདེ་བ་རྫོགས་ནས་བཟུང་བ་དང་། འདྲེན་འགྲེམ་ཚོ་བྱ། གོམས་པ་ཐོབ་པས་ནི་པདྨར་ཕབ་ནས་ཡུམ་གྱི་དམར་
ཆ་དང་ལྷན་ཅིག་ཏུ་ཡང་འདྲེན་ནུས་ལ། རང་གི་དཀར་ཆ་ནི། བདེ་བའི་རྩལ་རྫོགས་པ་དང༌། དེའི་ངང་ལ་ལྷོད་ཀྱིས་གློད་ནས། ངོ་ཐོག་ཏུ་བཞགས་པས། འཛིན་འདྲེན་

༄༅། །འགྲེམ་པ་འགྲུབ་ནུས་པ་ཐོབ་པས་གཞན་གྱི་དམར་ཆ་འདྲེན། ཡུམ་གཞོན་མཛེས་མ་ནད་མེད་ལང་ཚོ་དར་ལ་བབ་ཅིང་། རྩ་བཟང་ངན་མཁུར་ཚོས་དམར་སྨུག་ཤ་
འབྱིན་དང༌། ཁྱད་པར་ནུ་མ་མཁྲེགས་ཤིང་། ལུས་དྲོད་དང་སྐོམ་དད་ཆེ་བ་བཙལ། དེའི་དམར་ཆ་ཟླ་དུས་སུ་འབབ་པའི་ཚེ། དྲི་མི་ཞིམ་པ་བསྣམས་པ་དང༌། ཁ་དོག་སེར་
ནག་དཀར་བ་ནི་འདྲེན་དུ་མི་རུང་། ཚོས་ཁུའམ་མཚལ་ཁུ་ལྟ་བུ་འབབ་པའི་དུས་སུ་དྲངས། ནུས་པ་ཤིན་ཏུ་ཆེ། ཁྲག་འབབ་བའི་དུས་མ་ཡིན་ཡང་དྲང་དུ་བཏུབ། འདྲེན་དུས་
ཕྱག་རྒྱ་ལ། ལྕམ་པ་དང་གཡེར་མའི་ཐང་གིས་ལྕགས་ཕྱེ་དང་ཙནྡན་དམར་པོ་སྦྲང་སྦྱར་བའི་རིལ་བུ་དེད་པ་ཞག་གཉིས་བཏང་། རང་ཉིད་ཁབ་ལེན་བཟང་པོ་དང༌། ཨ་རུ་ར་
གསེར་མདོག་ཙནྡན་དཀར་པོ་བུ་རམ་སྦྱར་བའི་རིལ་བུ་ཆང་ཞིམ་པོས་ཕུལ་ལ་བཏང་། གཉིས་ཀ་ཁ་ཟས་བཟང་པོས་ལུས་ཟུངས་བསྐྱེད། དེ་ནས་བདེ་བའི་རོལ་རྩེད་དུ་མ་

བྱའོ༑ །རྩ་ཁ་ཕྱེ་བ་དང་རྡོ་རྗེ་པདྨའི་སྟེང་དུ་ཕུལ། ཡུམ་བདེ་བའི་སྐད་མཚེར་བ་ན། ཆུ་འཐུང་སྦྱོར་བའི་སྐབས་ལྟར་ལུས་གནད་ལྟ་སྟངས་རླུང་སྦྱོར་མ་འཕྱུགས་པ་ཧཱུྃ་གི་སྒྲ་དང་
བཅས་པས་དྲོངས་ཤིང་རྡོ་རྗེ་འགོ་འཁྱོག་པ་དང་། ལུས་ཚ་ཆིལ་གྱིས་འབྱུང་། ཡུམ་མི་བཟོད་པའི་རྣམ་འགྱུར་བྱེད་ན་འདྲོངས་པས་དགྲམ་པར་བྱའོ། །འདྲེན་དཀའ་ན་གསང་
བའི་སྤུ་གུ་སྔར་བཤད་པ་ལྟར་བཅུག་ལ། ལས་སུ་རུང་བའི་རྡོ་རྗེས་འོ་མ་འདྲེན་པ་ལྟར་དྲངས་ལ་འགྲེམ་པར་བྱའོ། །མཚན་ལྡན་གཅིག་གི་དམར་ཆ་འདྲོངས་ན། ཚེ་ལ་དབང་
བའི་རིག་འཛིན་འགྲུབ། ལུས་འཇའ་ལུས་སུ་འགྲོ། ཀུན་བཟང་གུ་རུ་སྨན་རྒྱལ་གྱི་དགོངས་པ་སྙེགས་ཏེ། མཁའ་སྤྱོད་དུ་སྐྱེ་བ་འདི་ཉིད་ལ་འགྲོ་བར་གདོན་མི་ཟའོ། ༈ །
གཉིས་པ་རླུང་གི་སྦྱོར་བ་ལ་གོམས་སྟོབས་ཆེན་པོ་མེད་ཀྱང་ཐབས་ལ་མཁས་པས་འཕྲལ་འཕྲལ་དུ་རིམ་གྱིས་བསླབས་ནས། གསུམ་པའི་ཉམས་ལེན་ལ་འཇུག་པར་བྱའོ། །

༄༅། །དེའང་དབང་ཐོབ་དམ་ལྡན་བསྙེན་སྒྲུབ་ཐེངས། ལྷར་གསལ་སེམས་ངོ་ཤེས་པའི་གང་ཟག་ཚེ་བློས་བཏང་། བླ་མས་ཅི་གསུང་སྒྲུབ་པ། བྱང་ཆུབ་དོན་དུ་གཉེར་བའི་
རྣལ་འབྱོར་པས། དབེན་པའི་གནས་སུ་ཐུན་མོང་དང་ཐུན་མོང་མ་ཡིན་བའི་སྔོན་འགྲོ་རྣམས་སོང་ནས། སྟན་བདེ་བ་ལ་བསམ་གཏན་གྱི་སྟེགས་བུ་དང་ལྡན་པས། ལུས་ཙོག་
པུ་པུས་འཁྱུད། ཚིགས་བསྲང་། མགྲིན་པ་དགུག །ནམ་མཁར་ལྟ་བས་འདུག །ལུས་ཡི་དམ། ནང་སྟོང་ར། དབུས་སུ་དྷཱུ་ཏཱི། སྤྱི་བོ་ནས་གསང་གནས་བར་ཁང་སྟོང་།
ཟང་ཐལ་ཀ་བ་བཙུགས་པ་ལྟར་གསལ་བཏབ། ཡར་སྣ་སྤྱི་བོར་དཀར་ཆ་དངུལ་ཆུ་གཡའ་བྲལ་ལྟ་བུ། བདེ་བའི་རང་བཞིན་ཅན་ངང་ཆི་ལེ་བ་བསམ། མར་སྣ་གསང་གནས་
སུ་དམར་ཆ་མཚལ་ཅོག་ལ་མ་ལྟ་བུ་དྲོད་དམར་ཆི་ལེ་བ་དྲོད་ཀྱི་རང་བཞིན་བསམ། སྙིང་གར་རླུང་སེམས་ཀྱི་ངོ་བོ་གཡུ་དྲུག་དམར་ཁ་དོག་ཤིན་ཏུ་ལེགས་པ་ལས་གྲུབ་པའི་ཧཱུྃ་

ཚོན་གང་པ་ཞིག་བསམ། དེ་ནས་སྣ་བུག་ནས་དབུགས་དེ་ཕྱིར་འབྱིན་པའི་ཚེ། སྤྱི་བོའི་དཀར་ཆ་ལ་ཕོག་པས་ཏལ་གྱིས་སོང་། ཀླད་ཀོར་དེས་ཁམས་དཀར་ཆ་ཁབ་ཀྱི་སྐུད་པ་།
འདྲེན་པ་ལྟར་རང་དབང་མེད་པར་དྲངས། དབུགས་ནང་དུ་འཇུག་པ་དང་སྦྲགས་ནས། དཀར་ན་ར་ར་བདེ་བ་དང་བཅས་པར་སོང་། གསང་གནས་ཀྱི་དམར་ཆ་དང་འདྲེས། །
ཡང་དབུགས་ཕྱིར་རྡུབ་པའི་ཚེ། ཞབས་ཀྱུ་དེའི་ལྕགས་ཀྱུས་དམར་ཆ་བསྡུས། དྲོད་དང་བཅས་པ་དམར་ཆི་ལི་ལི་དྲངས། སྤྱི་བོའི་དཀར་ཆ་དང་འདྲེས་པ་ལས་བདེ་བ་དཔག་
ཏུ་མེད་པ་རང་སྐྱེས་པ་ལ་སེམས་བསྐྱེད། སེམས་བསྐྱེད་དེའང་དམིགས་པ་སྨད་དུ་གཏད་པའི་ཚེ་བདེ་བས་ཐིག་ལེ་འཆོར་བ་སྙམ་བྱེད་ཅིང་། སྟོད་དུ་གཏད་པའི་ཚེ་སྨད་ཀྱི་བདེ་
ཉམས་ཡལ། སྟོད་དུ་བདེ་ཕྲིལ་གྱིས་སྐྱེས་ན་ཅུང་ཟད་འབྱོངས་པ་ཡིན་པས། དེ་ནས་རང་རྟ་མགྲིན་དུ་གསལ། མདུན་དུ་བུ་མོ་ཡིད་དུ་འོང་བ་ཞིག་ཏུ་གསལ་བཏབ་ནས།

༄༅། །ཕན་ཚུན་ཆགས་པའི་གཏམ་སྣ་ཚོགས་སྨྲ་བ་དང་། བལྟ་ཞིང་འཛུམ་པ་ལ་སེམས་གཏད། དེ་ལ་ཆགས་པ་ལམ་གྱིས་སྐྱེས་པ་དང་། རིམ་པ་བཞིན་དུ་འོ་དང་འཁྱུད་པ་
ནས་སྦྱོར་བ་བྱེད་པའི་བར་དུ་བསྒོམས་ལ། ཐིག་ལེ་སྙིང་ག་ཙམ་དུ་ཕེབས་པའི་ཚེ། སེམས་ནམ་མཁའ་ལྟར་རྒྱ་བསྐྱེད་པའི་ངང་དུ་ཅིར་ཡང་མི་རྟོག་པར་ལྷོད་ཀྱིས་གློད་ནས་
བཞག ༑བདེ་ཉམས་ཡལ་བ་དང་སྔར་ལྟར་དུ་བསྒོམ། སེམས་གློད་པས་བདེ་ཉམས་ཡལ་དཀའ་ཞིང་བཛྲ་ཞི་བར་མ་ནུས་ན། སྔར་བཤད་པའི་འདྲེན་གྱི་འཁྲུལ་འཁོར་བྱ།
དེ་རྗེས་སེང་གེ་རྣམ་གྲོལ་གྱིས་དགྲམ་མོ། །བདེ་བ་ཁོལ་བུར་འགྲིལ་བའི་འདྲེས་པ་དཀའ་ན་རླུང་རོ་འཕུད་ལ་ཕྱིར་མནན། མ་བཟོད་ན་ནང་དུ་རྔུབ་སྟེང་འོག་ཁ་སྦྱར་ཏེ་གན་
རྐྱལ་དུ་འདུག་སྟེ། རྐང་ལག་བཞི་རང་སར་བསྐུམ་ཞིང་ཐད་ཀར་ཤེད་དང་ལྡན་པར་ཤད་ཀྱིས་བརྐྱང་བ་དང་། རྒྱབ་བསྟན་ཁ་ནས་ཅི་ཐུབ་འཕར། དེ་ལྟར་བརྐྱང་བསྐུམ་ཡང་

ཡང་བྱ། རླུང་མི་ཐུབ་ན་ཕྱིར་བཏང་ལ་ཡུན་རིང་མནན། མ་ཐུབ་ན་སྔར་བཞིན་ཁ་སྦྱོར་བཟུང་། འདི་ནི་ཕྱོགས་འདྲིལ་གྱིས་བདེ་བ་རང་སར་འགྲེམ་པར་འགྱུར་ཞིང་། སྔར་མ་
འགྲེམ་པའི་གེགས་ཡོད་ན་གོང་དུ་བཤད་པའི་འབེབས་ཆེན་རྩ་ཟུག་རླུང་ཟུག་ཐིག་ལེའི་ཟུག་འཇོམས་པར་བྱེད་པ་དེ་ལ་འབད་པས་གྲོལ་བར་འགྱུར་རོ། །དེ་ནས་རང་ཉིད་ལྷར་
གསལ་བའི་ངོ་ཐོག་ཏུ་འཇོག་པའི་རྩིས་དང་མ་བྲལ་བར། ལག་པའི་འདུ་བྱེད་ཀྱིས་རྡོ་རྗེ་དལ་བུས་གསོར། མགྲིན་པ་ཙམ་དུ་ཐིག་ལེ་དབབ་པས་ཡིད་དགའ་ཏུང་བྱུང་བ་དང༌། །
ལྷོད་ཀྱིས་གློད་བདེ་བ་དེ་གའི་ངང་དུ་མ་བཅོས་པར་ཕྱམ་གྱིས་བཞག་སྟེ། བདེ་བ་ཞི་ནས་རྡོ་རྗེ་ཅུང་ཟད་གསོར། མགྲིན་པར་སླེབ་ཚེ་སྔར་དང་འདྲ། དེ་ལྟ་བུའི་ལན་ལྔ་ལྔའི་
མཚམས་སུ་འདྲེན་འགྲེམ་གྱི་འཁྲུལ་འཁོར་གསུམ་གསུམ་བྱ། འདི་དུས་མགྲིན་པ་ལས་དམའ་བར་མི་དབབ་སྟེ། ཞག་བཅུ། དེ་ནས་སྙིང་ག་ཙམ་ཕབ་སྟེ་ངང་ལ་བཞག །

༄༅། །བདེ་ངད་ཡལ་ཚེ་ཕབ་ལ་ལན་གསུམ་གྱིས་བར་མཚམས་སུ། འདྲེན་འགྲེམ་གྱི་འཁྲུལ་འཁོར་ཚར་བཞི་བཞི་བྱ། སྙིང་ག་ལས་དམའ་བ་མི་དབབ་པ་ཞག་བཅུ། དེ་
ནས་ལྟེ་བ་ཙམ་ཕབ་པའི་ངོ་ཐོག་ཏུ་གློད། བདེ་ངད་ཡལ་ཚེ་ཕབ་ལ་ལན་གཉིས་གཉིས་སོང་བའི་མཚམས་སུ་འདྲེན་འགྲེམ་གྱི་འཁྲུལ་འཁོར་ལན་ལྔ་བྱ། དེ་ལས་དམའ་བར་མི་
དབབ་པ་ལ་ཞག་བཅུ། དེ་ནས་གསང་གནས་ཀྱི་སྤུ་ན་གུའི་མཚམས་ཙམ་སླེབ་བར་ཕབ་མ་ཐག་ཏུ་འདྲེན་འགྲེམ་གྱི་འཁྲུལ་འཁོར་ཚར་བདུན་བདུན་བྱས། རྗེས་ཕྱག་ཆེན་ལ་
མཉམ་པར་གཞག །དེ་ལས་དམའ་བ་ལ་མི་ཕབ་པ་ལ་ཞག་བཅུ། དེ་ནས་རྡོ་རྗེ་རྩེ་མོ་རུ་ཕབ་ནས་ཕྱིར་མ་འཕོས་པ་ལ་འདྲེན་འགྲེམ་གྱི་འཁྲུལ་འཁོར་ཚར་གསུམ་བྱ་སྟེ།
ནངས་པར་སྡེར་མ་གཙང་མར་ཆུ་བཞག་ནས་བལྟས་པས། བྱང་སེམས་དར་སྐུད་ཕྲ་མོ་དང་། ཡུངས་ཀར་ལྟ་བུའམ། ཡང་ན་དངོས་སུ་མི་མཐོང་ཡང་། ཤིང་བུས་བཏེག་པ་ན་

བ་ཐག་གི་ཚུལ་དུ་ནར་ནར་བྱུང་ན་ཐིག་ལེ་མ་འཆིངས་པའི་རྟགས་ཡིན་པས། མགྲིན་པ་ཙམ་འབེབས་པ་སོགས་རིམ་གྱིས་བསླབ་པ་འམ། ཞག་གྲངས་སོགས་སྔར་བཤད་པ་
ལྟར་བསྐྱར། རྩ་བཟང་ན་སྔ་མའི་ཞག་གྲངས་རྣམས་ཐེམ་པ་དང་འཆིང་ནུས་ལ། ངན་ན་མ་འཆིངས་བར་དུ་ཡང་ཡང་འགོ་ནས་བསྐྱར་ལ་བྱའོ། །འདི་ལ་གོམས་ནས་རིག་མ་
རྒན་པའམ། བུ་ཚ་མང་དུ་སྐྱེས་པ་གཅིག་ལ་བལྟ་རེག་འོ་འཁྱུད་བྱས་ཏེ། བདེ་ཕྲིལ་བྱུང་མ་ཐག་ཏུ་ལྷོད་ཀྱིས་གློད་བདེ་ངད་ཡལ་བ་དང་། གོང་ལྟར་བྱ་བ་གསུམ་གསུམ་གྱི་
མཚམས་སུ་འདྲེན་འགྲེམ་འཁྲུལ་འཁོར་ཚར་རེ་བྱ་བ་ཞག་བདུན། དེ་ནས་རྡོ་རྗེ་པདྨའི་ཁ་ལ་རེག་པ་ཙམ་རེག་བྱ་བ་བདེ་བ་སྙིང་གར་ཕེབས་ཏེ། སྔར་ལས་དགའ་བ་ན། དེ་
ལས་དམའ་བ་མི་དབབ་པ་ངོས་གཟུང་ཞིང་ངལ་གསོ། བདེ་ཉམས་བྱུང་ནས་པདྨ་ལ་རེག་ཙམ་རེག་ཙམ་སྤྱོད། དེ་ལྟ་བུ་ལན་གཉིས་གཉིས་ཀྱི་མཚམས་འདྲེན་འགྲེམ་གྱི་འཁྲུལ་

༄༅། །འཁོར་ལན་ལྔ་ལྔ་བྱ་བ་ཞག་བདུན། དེ་ནས་མཁའ་གསང་བྱིན་གྱིས་བརླབས། རྡོ་རྗེ་པདྨར་བཅུག་ལ། རང་ཉིད་ངོ་ཐོག་ཏུ་བཞག་ནས་ཕྱག་རྒྱས་དལ་བུས་སྤྱོད། །
དེ་ལྟར་བྱང་སེམས་ཕེབས་སྔར་བས་ཆེར་དགའ་བའི་ཚེ། དེ་མ་ཐག་ཏུ་ཕྱག་རྒྱ་དང་མ་བྲལ་བ་ལ་སྤྱོད་འཕྲོ་བཤོལ། ཧཱུྃ་བུང་པའི་སྐད་ཙམ་ཁ་དང་སྣ་ཕྱེད་མ་ནས་རིང་དུ་བཏོན་
ཏེ༑ ངག་གི་ནུས་པ་མ་རྫོགས་བར། བགྲང་བ་ངལ་གསོས་པར་ལན་བདུན་བྱས་པས་རྡོ་རྗེ་ངར་འཆོར། དེ་མ་ཐག་ཏུ་ཕྱག་རྒྱ་དང་བྲལ་ཏེ། འགྲེམ་གྱི་འཁྲུལ་འཁོར་ཚར་
བདུན་བདུན་བྱས་ཏེ། རྗེས་ཕྱག་ཆེན་གྱི་ངང་ནས་རླུང་བུམ་པ་ཅན་ཚར་གསུམ་གསུམ་བསྒོམ་པ་ཞག་བདུན། དེ་ནས་རྡོ་རྗེའི་རྐེད་པ་ཙམ་ཕབ་མ་ཐག་ཏུ་ཧཱུྃ་རིང་བཏུད་མ་
གསུམ༑ ཧ་རིང་བཏུད་མ་གསུམ་བརྗོད་དེ། །རྡོ་རྗེ་ངར་ཤི་མ་ཐག་ཕྱག་རྒྱ་དང་བྲལ་ལ། འདྲེན་འགྲེམ་ཚར་བདུན་བྱ། རྗེས་ཕྱག་ཆེན་གྱི་ངང་ནས་རླུང་བུམ་པ་ཅན་ཚར་ལྔ་

བསྒོམ༑ ནང་པར་ཆུ་ལ་བྱང་སེམས་མི་འཛག་ཅིང་རང་ལུས་བདེ་བས་ཁྱབ། བདེ་ཡུལ་དྲན་མ་ཐོག་རྡོ་རྗེ་ལས་སུ་རུང༌། འདྲེན་འགྲེམ་བྱས་མ་ཐོག་ཏུ་རྡོ་རྗེ་ངར་འཆོར་ཞིང་། 
བདེ་བས་སེམས་ཚིམ་པ་བྱུང་ན། ཕྱག་རྒྱ་མ་གཞོན་མཛེས་མཚན་ལྡན་བཙལ་ལ། སྒྲུབ་པ་ཆེན་མོ་རྒྱུན་མི་འཆད་དུ་བྱ། ཆུ་ལ་བྱང་སེམས་འཛག་པ་དང་སྦྱོར་བ་ལན་འགའ་
བྱས་རྗེས་རྡོ་རྗེ་ལས་སུ་མི་རུང་། བདེ་ཉམས་མི་སྐྱེ་ན། རྩ་ངན་པ་ཡིན་པས་རང་ལུས་ཀྱི་སྐབས་སོགས་འགོ་ནས་བསྐྱར། ལར་རང་གི་ཉམས་ལ་རང་གིས་འདྲིས་ཤེས་པ་ཞིག་
གལ་ཆེ། དབང་དང་རིགས་རྒྱུད་སྤེལ་བ་གེགས་སེལ། བདུད་རྩི་རིལ་བུ་རྣམས་ཀྱི་དུས་མ་གཏོགས་པ། རྣམ་པ་ཐམས་ཅད་དུ་ཐིག་ལེ་ཡུངས་འབྲུ་ཙམ་ཡང་མ་ཤོར་ཞིང་བདེ་
ཉམས་གང་སྐྱེས་ངོས་ཟིན་པ་གལ་ཆེ། དབང་དུས་སོགས་བྱང་སེམས་གཏང་བའི་དུས་བཞིར་སྲིད་འཕེལ་གྱི་དགོས་ན། རྒྱ་ཚྭ། མཛེ་ཚྭ། ཚྭ་ལ། སྟར་བུ། ལན་ཚྭ། བུལ་

༄༅། །ཏོག །མཚུར་ནག་རྣམས་ཆ་མཉམ་ཞིབ་བཏགས། སྦྲང་རྒོད་ཆུ་བཅད་པ་ཅུང་ཟད་ཙམ་གྱིས་འགོ་བསྡུས། རིལ་བུ་སྲན་ཆུང་ཙམ་བྱ། སྐམ་ཐག་ཆོད་པ་དང༌། སྣོད་
བཟང་པོར་བཅང་བྱང་སེམས་ཕོ་ཁ་རང་དུ་ནོར་བུ་པདྨ་ནས་ཕྱུང་བའི་བུག་པར་རིལ་བུ་རེ་བཅུག་ནས། པདྨར་ཕབ་ན་སྲིད་ཆགས་མི་སྲིད་ཤིན་ཏུ་ཟབ། གསེར་ཞོ་ཕྱེད་གཏུན་
བཟང་པོར་རྩི་བཞིན་འཐག །དེ་ལ་སྦྱིན་སྲན་མ་ཙམ་ཞིག་དང་། ཆུ་སྒང་སྐོགས་གང་བླུགས་ནས། མ་སྐམ་བར་དུ་གནུར། སྐམ་པ་དང་ཆང་བཟང་པོ་སྒང་སྐོགས་བཞི་
བླུགས༑ གླ་རྩི་ཐུན་གཅིག་དངུལ་ཆུ་སྲན་མ་ཙམ་གཅིག །ཚིལ་མ་ཞིག་པ་བཏགས་ལ་བཏབ། ལུད་ཚ་མོའི་འོག་ཏུ་ཞག་གཅིག་མནན། རཀྟ་ཆད་རྗེས་ལྟོ་སྟོང་ལ་བྱིན་ན་
གཏན་དུ་ཆད། སེམས་བསྐྱེད་རྣམ་པར་དཀར་བས་ཀུན་ནས་བླངས་ཏེ་རིགས་རྒྱུད་འཇོག་ན། ཕྱག་རྒྱ་དམ་ལྡན་མཛེས་གཞོན་ལང་ཚོ་དར་བབ་ལ། ཁྲག་མཚལ་མདོག་དྲི་

མེད་འབབ་པ་ཆད་ནས་ཞག་བཞི་སོང་བའི་དུས་སུ། རང་ཉིད་བྱང་སེམས་ཡུན་རིང་དུ་མ་ཉམས་པར་སྲོད་ལ་ཁམས་མ་བཏང་བར་རྒྱུན་རིང་དུ་སྤྱད་པས་ཆུ་སེར་གྱི་སྙིགས་མ་ཕྱིར་
འབྱིན༑ ཐོ་རངས་སེམས་བསྐྱེད་དང་སྲུང་འཁོར་མི་རྟོག་པ་བསྒོམ། ལྷར་གསལ། ཡུམ་གྱི་པདྨ་གཞལ་ཡས་ཁང་དུ་བསྐྱེད། པདྨ་ཉི་ཟླའི་སྟེང་ཡི་དམ་གྱི་ས་བོན་བསམ།
རང་གི་འོད་ཟེར་སྤྲོ་བསྡུས་རྒྱལ་བ་ཐམས་ཅད་ཞལ་ནས་ཞུགས། ཐུགས་ཀར་བདུད་རྩིར་ཞུ། སྐུའི་དབྱིབས་བརྒྱུད་རྡོ་རྗེའི་ལམ་ནས་པདྨའི་ནང་གི་ཡིག་འབྲུ་དེ་ལ་ཐིམ་པར་
བསམས་ལ་བུངས་བསྐྱེད་ལ་བཏང་། རྗེས་གཞལ་ཡས་ཁང་སྒོ་བཅད། ཁྲོ་བོས་བསྲུང་བར་བསམ། འགྲོ་དོན་འབྱུང་བའི་སྨོན་ལམ་བཏབ། ཡུམ་ཟས་སྐོམ་བཅུད་ཅན་
བསྟེན༑ སྤྱོད་ལམ་གཟབས། ཟླ་བ་སྟེང་མའི་ཟླ་མཚན་མ་བྱུང་ན་ཆགས་པ་ཡིན་ནོ། །རིམ་པ་འོག་མ་འདི་ནི། སྔར་རླུང་གི་རྣལ་འབྱོར་དང་གཏུམ་མོའི་དམིགས་པ་ལ་མ་

༄༅། །གོམས་ཀྱང་འདི་ཉིད་ཉམས་ཁྲིད་དུ་བསྐྱངས་པས་ཇི་བཞིན་འདོད་པས་འགྲུབ་སྟེ། དཔེས་མཚོན་ན་མཐའ་ཆེན་པོའི་མཐར་གཡང་ས་ཆེན་པོ་ཡོད་པའི་སྟེང་དུ་རྟ་རྒྱུག་པ་
ནི་ཐང་སྟེང་ནས་གཡང་ས་ངོས་སུ་ས་མཚམས་བཞི་ལྔ་ཙམ་བཅད་ལ། རྟ་དེས་ས་འཚམས་དང་པོ་ཙམ་རྒྱུག་ལ་ཚུར་ལོག་པ་ཡང་ཡང་བྱ། དེ་ནས་གཉིས་པ། དེ་ནས་གསུམ་པ་
སོགས་རིམ་གྱིས་མ་སླེབས་པས། མཐར་གཡང་གི་རྩེ་ནས་ཀྱང་ཕྱིར་མཐལ་བ་ལོག་ནུས་ཏེ། བསྒོམ་པ་མ་ཡིན་གོམས་པ་ཡིན། །གོམས་པ་ཀློང་དུ་གྱུར་པ་ཡིན། །ཞེས་པའི་
དོན་དེ་ཤིན་ཏུ་ཟབ་པས་གསང་བར་བྱའོ། །རྣལ་འབྱོར་པ་སྦྱངས་སྟོབས་ཞན་པ་དག་གིས་རྫས་ཀྱི་སྒོ་ནས་ཐིག་ལེ་བསྲུང་བ་ནི། ག་བུར་ཚྭ་ལ་བསྲེགས་པའི་ཐལ་བ། ལུག་
མིག་སུམ་ཆ་མཉམ་པ་རའི་འོ་མ་ལ་སྦྱར་བའི་རིལ་བུ་སྲན་མ་ཙམ་གསུམ་གསུམ་ཞོགས་སྔ་མོ་ལྟོ་སྟོང་ཟླ་གཅིག་ཙམ་བསྟེན་ན་ཐིག་ལེ་མི་འཆོར། བདེ་བ་ཉམས་ཆེའོ། །ཡང་ན་

ཏང་སྤྲིན་བུའམ་ཟངས་རྩི་དཀར་པོ་འམ་སྔོ་འབྱར་རྩི་ཞེས་བྱ་བ་སྡོང་བུ་ཁྲུ་གང་ཙམ། སྡོང་འབྲས་ཚི་ཅན་གཞན་ལ་འབྱར་བའི་འབྲས་བུ་ཐུན་གཅིག་བཏགས། འོ་མ་ཁྱོར་གང་
ལ་བཏབ་ནས་བསྐོལ། གྲང་བ་ན་ཞོ་རུ་ཆགས་པ་དེ་ཟོས་ན་ཐིག་ལེ་འཛག་མི་སྲིད་དོ། །གོམས་པ་ཐོབ་ནས་རླུང་སྦྱོར་འཁྲུལ་འཁོར་དམིགས་པ་གང་ཡང་མི་དགོས་ཏེ། བདེ་
ཉམས་གང་སྐྱེས་ཀྱི་སྟེང་དུ་གློད་ནས་བཞག་པ་ཉིད་ཀྱིས་འགྲུབ་སྟེ། བསོད་ནམས་དང་དད་བརྩོན་སྙིང་སྟོབས་ལྡན་པའི་སྤྱོད་ཡུལ་ལོ། ༈ །རྒན་པ་དང་། མ་ནིང་དང་། རྩ་
ཤིན་ཏུ་ངན་པ་དག་གིས་གྲོལ་ལམ་ལ་བསྟེན་པར་བྱ་སྟེ། དབང་ཐོབ་ཅིང་དམ་ཚིག་ལྡན། ཕྱི་ནང་གི་བསྙེན་སྒྲུབ་ཐེངས་པས། བདེ་བའི་སྟན་ལ་རྐང་པ་སྐྱིལ་ཀྲུང་། ལག་པ་
མཉམ་གཞག །སྒལ་ཚིགས་དྲང་པོར་བསྲང་། དཔུང་པ་ཕྱིར་དགྱེ། མགྲིན་པ་དགུག །ལྕེ་མཆུ་རང་བབས་སུ་བཞག །མིག་བར་སྣང་གི་དཀྱིལ་དུ་མིག་འབྲས་མི་འགུལ་

༄༅། །བར་ཧྲིག་གེ་བལྟས་ལ། རྣམ་རྟོག་འདས་པའི་རྗེས་མི་དཔྱད། མ་འོངས་པའི་སྡུན་མི་བསུ། ད་ལྟ་བ་ལ་རྩི་བགྲངས་མི་བྱ་བར་རྣམ་རྟོག་གང་སྐྱེས་བཀག་ལ་བཞག །
ཐུན་མཚམས་སུ་བླ་མའི་རྣལ་འབྱོར་བསྒོམས། གསོལ་བ་ཕུར་ཚུགས་སྙིང་ནས་གདབ། ཟླ་བ་གཅིག་ལུས་གནད་ལྟ་སྟངས་སྔར་དང་འདྲ། རིག་པ་ལེགས་པར་སྒྲིམས། སྲང་
དུ་གཅུར། མ་ཡེངས་པར་གཅུན་ཏེ། རྣམ་རྟོག་འདས་པའི་རྗེས་མི་དཔྱད། མ་འོངས་པའི་སྡུན་མི་བསུ། ད་ལྟ་བ་ལ་རྩི་བགྲངས་མི་བྱ། དགྲ་ལ་ཞེ་སྡང་། གཉེན་ལ་བརྩེ་
གདུང་སོགས་རྟོག་པ་ཅི་མང་སྤེལ། སེམས་སྐད་ཅིག་ཀྱང་གནས་སུ་མི་འཇུག་པ་ཡུན་དུ་བཅུག །ཐུན་མཚམས་སུ་གསོལ་བ་གདབ། ཟླ་བ་གཅིག །དེ་ནས་ལུས་ལྟ་སྟངས་
སྔར་དང་འདྲ་བ་ལ། ཆེད་དུ་སྤྲོ་ཡང་མི་སྤྲོ། ཆེད་དུ་བསྡུ་ཡང་མི་བསྡུ། རྣམ་རྟོག་གང་སྐྱེས་ངོས་ཟིན་ཙམ། མ་ཡེངས་པ་ཙམ་ལ་ལྷོད་ཀྱིས་གློད། ཤིག་གིས་བཤིག །ཙོག་

གེ་བཞག །ཙང་གིས་བསྒྱུར། ཐུན་མཚམས་སུ་གསོལ་བ་གདབ། ཟླ་བ་གཅིག་དེ་ལྟར་ཉམས་སུ་བླངས་པའི་ཚེ། དེ་རྗེས་དམིགས་སྐོར་འདི་གསུམ་གྱི་དུས་སུ་སེམས་གནས་
པ་དང་། སྤྲོ་བ་དང་རང་སོར་བཞག་པ་གསུམ་གྱིས་ངོ་བོ་བཟང་ངན། མཐོ་དམན། རིང་ཐུང་། ཆེ་ཆུང་། དཀར་ནག་སོགས་དབྱེ་བ་ཨེ་འདུག་ལེགས་པར་རྩད་བཅད། ཕྱི་
རོལ་སྣོད་ཀྱི་འཇིག་རྟེན་འབྱུང་བ་ལྔ་ལས་གྲུབ་པ་དང༌། ནང་བཅུད་ཀྱི་སེམས་ཅན་འབྱུང་བ་ལྔ་ལས་བསྐྱེད་པ་དང་། གསང་བ་སེམས་ཀྱི་ཆོ་འཕྲུལ་སྣ་ཚོགས་སུ་འཆར་བ་འདི་
རྣམས་གཅིག་གམ་ཐ་དད། ཐ་དད་ན་སོ་སོར་འབྱེད་མཁན་དེ་སུ་ཞིག་དུས་ནམ་གྱི་ཚེ་ཚུལ་ཇི་ལྟར། གཅིག་ཏུ་འཐོང་མཁན། གང་སྙམ་དུ་རྩད་ལེགས་པར་བཅད། རྩད་
གཅོད་མཁན་དེའི་མཁན་པོ། དེའི་མཁན་པོ་སོགས་བརྒྱུད་མ་ནས་བརྒྱུད་མར་དྲག་ཏུ་དེད་ནས་བལྟས་པས། སྣང་སྲིད་འཁོར་འདས་ཀྱི་ཆོས་ཐམས་ཅད་རང་གི་སེམས་སུ་ཐག་

༄༅། །ཆོད། སེམས་ཀྱི་ངོ་བོ་ཡེ་གདོད་མ་ནས། སྐྱེ་འགག་གནས་བྲལ་མཐའ་དབུས་སྤྲོས་པའི་དྲི་མ་དང་བྲལ་བ། གཤིས་ཅིར་ཡང་མ་གྲུབ་པ། མདངས་སྣ་ཚོགས་སུ་
འཆར་བ། འཆར་བཞིན་དུ་འཆར་མཁན་གཞི་རྩ་བྲལ་བ། སྨ་བསམ་ཤེས་བརྗོད་བློའི་ཡུལ། ཐམས་ཅད་ལས་འདས་པའི་རིག་པ་གཅེར་བུ་ལྷང་ངེ་བ། རྒྱན་ཁྲོས་སེ་བ་ཞིག་
ལ་སྣང་བ་ཕྱི་རུ་མ་ལུས། རིག་པ་ནང་དུ་མ་ལུས། ཡེ་ཤེས་ཟང་ཐལ་དུ་མ་ལུས། ཉོན་མོངས་ངན་ཏེ་སྤང་རྒྱུ་སྤོང་མཁན་བྲལ་བ། ཡེ་ཇི་བཞིན་བའི་གནས་ལུགས་དེ་མཐོང་རྒྱུ་
མེད་པའི་ཚུལ་གྱིས་གནས་ལུགས་དེ་མཐོང་། ཉམས་མྱོང་རིག་པའི་ཡེ་ཤེས་འགྱུར་མེད་བློའི་གཏིང་དུ་འཆར་བས། དེ་ཉིད་འགྲོ་འཆགས་ཉལ་འདུག་ལུས་ངག་ཡིད་སྤྱོད་ཀུན་
དུ་སོ་མ། ལྷུག་པ། མ་བཅོས་པ། རང་མདངས་བཟོ་མེད་དུ་ལྷོད་དེ། རྗེན་ཁྲོས་སེ་བའི་ངང་ལ་མ་ཡེངས་ཙམ་བསྐྱངས་བས། ཚེ་འདིར་ཀུན་བཟང་གི་དགོངས་པ་མངོན་དུ་།

གྱུར་པ་ཐེ་ཚོམ་མེད་པ་སྟེ་ཡིད་ཆོས་སྐུར་འཆར་བའི་ཁྲིད་ཚར་རོ། །ཤུ་བྷཾ། མཁའ་གསང་བྱིན་གྱིས་བརླབ་པ་ནི། །རང་ཉིད་འཁོར་ལོ་བདེ་མཆོག །རིག་མ་རྗེ་བཙུན་མར་
བསྐྱེད་ལ། ཡུམ་གྱིས་བྱིན་གྱིས་བརླབ་པ་ནི། ཡབ་ཀྱི་གསང་གནས། མི་དམིགས་པའི་ངང་ལས། ཧཱུྃ་ལས་རྡོ་རྗེ་དཀར་པོ་རྩེ་ལྔ་པ། ནོར་བུ་དམར་པོ་ཨོཾ་གྱིས་མཚན་ཅིང་། །
བུ་ག་ཕཊ་ཀྱིས་བཀག་པར་བསམ། ཡབ་ཀྱིས་ཡུམ་གྱི་པདྨ་བྱིན་གྱིས་བརླབ་པ་ནི། ཡུམ་གྱི་གསང་གནས་མི་དམིགས་པའི་ངང་ལས། ཧྲཱིཿ་ལས་པདྨ་དམར་པོ་འདབ་མ་བརྒྱད་
པ༑ ཟེ་འབྲུ་དཀར་པོ་ལ་ཨས་མཚན་ཞིང་། བུ་ག་ཕཊ་ཀྱིས་བཀག་པར་བསམ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན། བཛྲ་སྭ་བྷཱ་ཝ་ཨཱཏྨ་ཀོ་ཉ་ཧཾ། ཞེས་སོ། །སྒྲུབ་པ་འདི་ལ་
འཇུག་བའི་ཚེ། རང་གི་ཕྱག་རྒྱ་མ་གཞན་གྱིས་སྤྱད་ན་དངོས་གྲུབ་འགྱངས། ཐིག་ལེའི་གེགས་སུ་འགྲོ་བས། སྣོད་ལྡན་བློ་ཁེལ་ངེས་ཡིན་ན། གདམས་པ་བྱ། དེ་མིན་སྒྲུབ་

༄༅། །གནས་དབེན་པ་དང༌། མཚམས་དམ་པར་བྱས་ལ་གཞན་གྱིས་མི་མཐོང་བར་སྦའོ།། སྤྱི སརྦ་མངྒ་ལཾ།། །།ཝ༽ ༄༅། །བླ་སྒྲུབ་སྡུག་བསྔལ་མུན་སེལ་གྱི་
འཁྲུལ་འཁོར་གྱི་རྩ་ཚིག་བཞུགས་སོ། །ན་མོ་གུ་རུ། གྲུབ་ཆེན་མ་ཧཱ་གུ་ཎའི་ཞབས་ལ་ཕྱག་འཚལ་ལོ། །རིག་འཛིན་གསང་སྔགས་རྒྱལ་མཚན་གྱི་ཕྱག་དཔེར་འདུག །བླ་སྒྲུབ་སྡུག་བསྔལ་
མུན་སེལ་ལས། །གསང་དབང་ཤེས་རབ་མུན་སེལ་གྱི། །དབང་དོན་ཉམས་ལེན་རྩ་རླུང་གི །འཁྲུལ་འཁོར་རྩ་ཚིག་འདི་ལྟར་རོ། །དང་པོ་རྩ་ནང་རླུང་རོ་སྦྱང་། །གཉིས་པ་
རང་ལུས་དག་པར་སྦྱང་། །གསུམ་པ་ལུས་ཀུན་ཁྱབ་པ་འཕུར། །བཞི་པ་རྐེད་པ་གཡས་གཡོན་བསྐོར། །ལྔ་པ་རོ་སྟོད་གཡས་གཡོན་གཅུ། །དྲུག་བ་མགོ་བོ་གཡས་བསྐོར་
རོ༑ །བདུན་པ་ལག་གཉིས་རེས་མོས་སྤྲུག །བརྒྱད་པ་རྐང་གཉིས་བརྐྱང་བསྐུམ་བྱ། །སྔོན་འགྲོའོ། །དངོས་གཞི་འཁྲུལ་འཁོར་རིམ་པ་ནི། །དགུ་པ་ཟླ་བ་བཙོན་དུ་

བཟུང་༑ །བཅུ་པ་རྐང་མཐེབ་བརྐྱང་འཐེན་འདྲེན། །བཅུ་གཅིག་རྐང་མཐེབ་ཕྱི་འདྲེན་བྱ། །བཅུ་གཉིས་སོར་བཅུ་ལྟག་བསྣོལ་འདྲེན། །བཅུ་གསུམ་སེང་གེ་རྣམ་རོལ་བྱ། །
བཅུ་བཞི་སེང་གེ་རྩལ་སྤྲུག་འབེབས། །བཅོ་ལྔ་སྒྲིམ་གློད་ལུས་ཀུན་སྤྲུག །བཅུ་དྲུག་ཡོན་ཏན་ཀུན་རྫོགས་བྱ། །བཅུ་བདུན་རིགས་ལྔ་མཁའ་ལ་དབབ། །བཅོ་བརྒྱད་བཀའ་
རྒྱའི་འདེབས་བྱའོ། ༈ །ན་མོ་གུ་རུ་དེ་བ་ཌཱ་ཀི་ནི་ཧཱུྃ། བླ་སྒྲུབ་སྡུག་བསྔལ་མུན་སེལ་གྱི། །ཟབ་ལམ་འཁྲུལ་འཁོར་ཟིན་བྲིས་ནི། ཟས་སྐོམ་ཞུ་རྗེས་མེ་ཉི་ཡིས། །མ་དྲོས་
སྲོད་དང་ཐོ་རངས་དང༌། །སྔ་དྲོའི་དུས་སུ་དབེན་སར་བསྡད། །མི་ཁྱིས་མ་མཐོང་བགེགས་བསྐྲད་བྱ། །སྲུང་འཁོར་བསྒོམས་རྗེས་འཁྲུལ་འཁོར་ནི། །རླུང་རོ་སྦྱོང་བའི་ལུས་
གནད་ནི། །ཙོག་པུར་རྐང་བསྣོལ་སྒལ་ཚིགས་བསྲང་། །ལག་གཉིས་པུས་འཁྱུད་སྣ་གཉིས་ནས། །ཞི་དྲག་མ་ནིང་གསུམ་གསུམ་འབུད། །གཉིས་པ་ལུས་འདུལ་འཇམ་རླུང་

༄༅། །བཟུང་། །སེམས་སྐྱིལ་ཁུ་ཚུར་པུས་སྟེང་ནས། །གྱེན་གཞལ་ནུ་སྟེང་ཁུ་ཚུར་ནི། །བརྐྱང་བསྐུམ་བསྣུན་པ་གསུམ་རྗེས་སུ། །གཡས་གཡོན་ལག་པ་རེ་མོས་སུ། །
བཤུད་རྗེས་མདུན་རྒྱབ་མགོ་རྐེད་དང་། །རྐང་གཉིས་བརྐྱང་བསྐུམ་རེ་མོས་སུ། །ལག་གཉིས་ཐལ་མོ་གྱེན་ཐུར་བཤུད། །གསུམ་པ་རླུང་བཟུང་མགོ་ལུས་ཀུན། །ལག་གཡས་
ཕུར་བསུབ་ཡོངས་རྫོགས་བྱ། །བཞི་པ་རླུང་བཟུང་སྐྱིལ་ཀྲུང་ཙོག །ལག་གཉིས་པུས་འཁྱུད་རྐེད་པ་ནི། །གཡས་གཡོན་བརྒྱ་བརྒྱ་བསྐོར་ཞིང་བསྡིག །ལྔ་པ་སྐྱིལ་ཀྲུང་རླུང་
བཟུང་ནས། །ལག་གཉིས་སོར་བསྣོལ་སྤྱི་བོར་བཀབ། །གྲུ་མོ་བརྒྱངས་ལ་རོ་སྟོད་ཉིད། །གཡས་གཅུ་གཡོན་གཅུ་ཉེར་གཅིག་བྱ། །དྲུག་པ་ལུས་གནད་སྐྱིལ་ཀྲུང་ལ། །
རླུང་བཟུང་ལག་གཉིས་པུས་མོ་བཀབ། །མགོ་བོར་གཡས་གཡོན་ཉེར་གཅིག་བསྐོར། །བདུན་པ་སྐྱིལ་ཀྲུང་རླུང་བཟུང་ནས། །ལག་པ་གཡས་གཡོན་རེས་མོས་དང་། །ཟུར་

དུ་ཡང་ནི་མགོ་བོ་ལ། །ཕྱི་སྐོར་སྤྱི་གཙུག་བདུན་བདུན་སྤྲུག །བརྒྱད་པ་སྐྱིལ་ཀྲུང་རླུང་བཟུང་དང་། ལག་གཉིས་ཁུ་ཚུར་སྙིང་གར་བསྣོལ། །རྐང་གཉིས་བརྐྱང་བསྐུམ་ཟུང་
འཇུག་སྟེ། །ལན་གྲངས་བཅུ་བཅུ་ལན་གསུམ་བྱ། །དགུ་པ་པང་དཀྱིལ་ལག་གཉིས་སོ། །མིག་ཐད་མདུན་ཁར་ཤད་བརྐྱང་དང༌། །དུས་མཉམ་དྲག་རླུང་ཕྱིར་བུས་ལ། །
ཁུག་པ་བདུན་པར་ནང་སྡུད་སྤང་། །བཅུ་པ་རྐང་གཉིས་བརྐྱང་པ་ཡི། །ལག་གཉིས་མཐེབ་མཛུབ་རྐང་མཐེབ་གཉིས། །སོ་སོར་བཟུང་ལ་ཧཱུྃ་རིང་ནི། །དྲག་ལ་ཡུན་རིང་ལན་
བདུན་དྲངས། །དམིགས་པ་བྱང་སེམས་མེ་སྟག་ཉིད། །རླུང་བསྐྱོད་ནམ་མཁར་སོང་བ་ལྟར། །སྤྱི་བོ་ནས་འཐོན་ནམ་མཁར་འཕོར། །བཅུ་གཅིག་རླུང་བཟུང་རླུང་འཁྲབ་
རྗེས༑ །རྐང་གཉིས་བར་དུ་རྐང་གང་བཞག །ལག་པ་སྐྱིད་ནང་སོ་སོ་ནས། ཕྱིར་ཕྱུང་མཐེབ་མཛུབ་རྐང་མཐེབ་བཟུང་། །དམིགས་པ་གོང་ལྟར་གསལ་ངང་ནས། །ཧ་ཡི་

༄༅། །སྟོང་འདྲེན་ལྔ་རེ་དང་། །ནང་འཛིན་ཕོ་རླུང་ལྒང་སྒྲིལ་གྱི། །འདྲེན་པ་ལྔ་ལ་རེ་མོས་བྱ། །བཅུ་གཉིས་ལག་གཉིས་སོར་མོ་བསྣོལ། །ལྟག་ཁུང་བཀབ་ལ་གྲུ་མོ་
གཉིས༑ །མདུན་བརྒྱངས་མགོ་དགུག་རྐང་པ་གཉིས། །པད་སྐྱིལ་རླུང་གནད་ཧ་དྲག་པོས། །སྟོང་འདྲེན་བདུན་ནི་བརྩོན་པས་དྲངས། །བཅུ་གསུམ་རྡོ་རྗེ་སྐྱིལ་ཀྲུང་བཅས། །
རླུང་བཟུང་སྟེང་འོག་ཉྭ་བཞི་བསྒྲིམ། །ལག་གཉིས་གྲུ་བརྒྱངས་མཐེབ་གཉིས་ཀྱིས། །རྣ་བ་གཉིས་མནན་གུང་མཛུབ་གཉིས། །མིག་མནན་སྲིན་མཛུབ་མཐེབ་སྲིན་གྱིས། །ཁ་
སྣ་བཀག་ལ་གཡས་གཡོན་དུ། །ལན་ནི་བདུན་བདུན་བསྐོར་རྗེས་ལ། །སྐྱིལ་ཀྲུང་བཤིག་བཏབ་ཧས་འདོན་ཞིང་། །ལག་གཉིས་སོར་བརྐྱང་ཟུང་འཕོང་སྤྲུག །བཅུ་བཞི་
སེམས་སྐྱིལ་ཁུ་ཚུར་གཉིས། །པུས་སྟེང་བརྒྱངས་ལ་རླུང་བཟུང་ནས། ཁུ་ཚུར་གྱེན་བསྒྲེང་ནུ་སྟེང་གཉིས། །གཅིག་བསྣུན་ལན་གཉིས་ནམ་མཁར་བརྒྱང་། །འབེབས་བསྟུན་

གཡས་འགྱིངས་གཡོན་འགྱིངས་རྗེས། །ལག་གཉིས་པུས་བཀབ་གཡས་གཡོན་གཅུ། །སྤྲུག་ཅིང་གོང་ལྟར་ལན་ལྔ་བྱ། །བཅོ་ལྔ་སེམས་སྐྱིལ་ཁུ་ཚུར་གཉིས། །པུས་སྟེང་
བཞག་ལ་རླུང་བཟུང་སྤྲུག །ཕྱི་རླུང་བུས་ལ་སྟོང་པ་སྤྲུག །རེ་མོས་ལན་གྲངས་གསུམ་གསུམ་བྱ། །བཅུ་དྲུག་འབེབས་ཁུང་འབེབས་གདན་ཁར། །རང་ལུས་རྡོ་རྗེ་རྩེ་ལྔ་
བསམ༑ །རླུང་བཟུང་ལག་གཉིས་པུས་ཁར་བཀབ། །འཕོང་བཏེག་གཡས་འགྱིངས་གཡོན་དབུས་འགྲིལ། །ཁུ་ཚུར་གྱེན་གཞལ་ནམ་མཁར་བསྒྲེངས། །གཡས་གཡོན་
གཡོན་དབུས་བརྒྱངས་རྗེས་སུ། །འབེབས་བསྟུན་ལག་གཉིས་དཔྱི་ཟུར་དུ། །སོ་སོར་རྡོ་རྗེ་ཁུ་ཚུར་གཉིས། །ཁ་གྱེན་ལ་བསྟན་ལག་གཉིས་བསྒྲིམ། །དེ་ལྟར་གྱེན་བསྒྲེང་ཐུར་
ཕབ་གཉིས། །རླུང་འཐེན་རེ་ལ་ལྔ་རེ་གདབ། །ཕྱི་འབུད་ནང་འཛིན་ངལ་མེད་པར། །ཉེར་ལྔ་གདབ་རྗེས་རླུང་ངལ་གསོ། །དེ་ལྟར་སྟོང་རྩའི་བར་དུ་ནི། །ཉེར་ལྔ་བརྒྱ་རྩ་

༄༅། །གཉིས་སྟོང་དང་། །བཞི་སྟོང་བརྒྱད་བརྒྱ་སྟོང་རྩ་བརྩེགས། །དེ་ནི་གེགས་སེལ་རླུང་ཀུན་འགྲེ། །བཅུ་བདུན་རླུང་བཟུང་གན་རྐྱལ་བྱ། །ཡན་ལག་བཞི་པོ་ཟུར་ཉིད་
ལ༑ །གྲུ་མོ་པུས་མོ་བཀུག་ལ་བསྒྲིམ། །ནམ་མཁར་བླ་མ་བཞུགས་པ་ལ། །སེམས་གཏད་གྱེན་དུ་འཕག་ཅིང་གདབ། །ལན་གྲངས་བཅུ་ཡི་བར་དུ་འབད། །བཅྭོ་བརྒྱད་རླུང་
བཟུང་སྐྱིལ་ཀྲུང་ཙོག །ལག་གཉིས་ཁུ་ཚུར་ནུ་སྟེང་དུ། །བརྐྱང་བསྐུམ་འབེབས་བསྟེན་ཉེར་གཅིག་རྗེས། །ཧ་འདོན་འཁྲུལ་འཁོར་གོང་ལྟར་དུ། །ཉེར་གཅིག་འབེབས་པས་
རྩ་རླུང་གི །གེགས་རྣམས་མ་ལུས་སེལ་བར་འགྱུར། །དེ་རྗེས་སྐྱིལ་ཀྲུང་བུམ་ཅན་ནི། །གསུམ་ལྔ་བདུན་ལ་སོགས་པ་འབྱུང་། །འདི་ལྟར་ཕྱག་ལེན་མ་འཕྱུགས་པར། །
ཉམས་བླངས་རྩ་རླུང་ཐིག་ལེ་ཡི། །དགོངས་པ་རྡོ་རྗེ་རྣམ་གསུམ་ཉིད། །ཚེ་འདིར་མངོན་འགྱུར་ཐེ་ཚོམ་མེད། །རྗེས་འཇུག་སློབ་མའི་དོན་ཕྱིར་དུ། །དྲང་སྲོང་བསོད་ནམས་

མིང་ཅན་གྱིས། །བསྐུལ་བའི་ཉི་ཟླ་གྲགས་པ་ཡིས། །ཟིན་བྲིས་ཡི་གེར་བཀོད་པ་དགེ །སརྦ་མངྒ་ལཾ། སྤྱི །ཞ༽ ༄༅། །གཡུ་ཐོག་སྙིང་ཐིག་བྱིན་རླབས་བླ་སྒྲུབ་ཀྱི་
ཆོས་སྐོར་ལས་ངོ་སྤྲོད་འཁོར་འདས་རང་གྲོལ་ཆེན་མོ་བཞུགས་སོ། །ན་མོ་རཏྣ་གུ་རུ་སརྦ་སིདྡྷི་ཧཱུྃ། དེ་ལྟར་ཉམས་ལེན་ཐམས་ཅད་ཀྱི་ངོ་སྤྲོད་གཅིག་ཏུ་དྲིལ་བ། འཁོར་འདས་
རང་གྲོལ་གྱི་གདམས་པ་ནི། གང་ཟག་སྐལ་ལྡན་ཚེ་འདིར་བླ་མེད་བྱང་ཆུབ་ཐོབ་པར་འདོད་པས། རྒྱལ་བ་ཀུན་འདུས་བླ་མ་སྨན་རྒྱལ་གྱི་དབང་རྫོགས་པར་ཐོབ་དམ་ཚིག་
ལྡན༑ བསྐྱེད་རྫོགས་རིམ་པ་ཚུལ་བཞིན་ཉམས་སུ་ལེན་པ་དེ་ཉིད་ཀྱིས། སྣང་སྲིད་སྣོད་བཅུད་འཁོར་འདས་ཀྱིས་བསྡུས་པའི་ཆོས་ཐམས་ཅད་ལྔ་ཚན་ལྔའི་རང་བཞིན་དུ་ངོ་སྤྲོད་
པ་ཤེས་ན། འཁོར་བ་མ་སྤངས་རང་སར་གྲོལ་ནས་ཚེ་གཅིག་ལུས་གཅིག་ལ་བྱང་ཆུབ་ཐོབ་པར་འགྱུར་རོ། །དེ་ཡང་དང་པོ་རྐང་གྲངས་བསྟན། བར་དུ་ངོ་སྤྲོད། མཐར་རྒྱུད་

༄༅། །ཐོག་ཏུ་བཀལ་ནས། ཉམས་སུ་བླང་ཐབས་བསྟན་པ་དང་གསུམ་ལས། དང་པོ་ངོས་གཟུང་བ་ནི། སྐུ་ལྔ། ཡེ་ཤེས་ལྔ། ཕུང་པོ་ལྔ། འབྱུང་བ་ལྔ། མཚོན་བྱེད་
ལྔའོ༑ །ཆོས་སྐུ། ལོངས་སྐུ། སྤྲུལ་སྐུ། མངོན་པར་བྱང་ཆུབ་སྐུ། མི་འགྱུར་རྡོ་རྗེའི་སྐུའོ། །ཡེ་ཤེས་ལྔ་ནི། ཆོས་དབྱིངས་ཡེ་ཤེས། མེ་ལོང་ལྟ་བུའི་ཡེ་ཤེས། མཉམ་པ་
ཉིད་ཀྱི་ཡེ་ཤེས། སོ་སོར་རྟོག་པའི་ཡེ་ཤེས། བྱ་བ་གྲུབ་པའི་ཡེ་ཤེས་སོ། །ཕུང་པོ་ལྔ་ནི། གཟུགས་ཀྱི་ཕུང་པོ། རྣམ་པར་ཤེས་པའི་ཕུང་པོ། ཚོར་བའི་ཕུང་པོ། འདུ་ཤེས་
ཀྱི་ཕུང་པོ། འདུ་བྱེད་ཀྱི་ཕུང་པོའོ། །འབྱུང་བ་ལྔ་ནི། ནམ་མཁའ་ས་ཆུ་མེ་རླུང་ངོ༌། །མཚོན་བྱེད་ལྔ་ནི། མཐིང་ག །དཀར་པོ། སེར་པོ། དམར་པོ། ལྗང་གུའོ། །ངོ༌
སྤྲོད་པར་བྱ་བ་ནི། སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད། བྱེ་བྲག་རྣམ་གྲངས་རྒྱུ་དང་མཚན་ཉིད་ལ་སོགས་རྒྱས་པར་བཤད་ན་བསམ་གྱིས་མི་ཁྱབ་ཀྱང༌། །

དོན་མདོར་བསྡུས་ན། ཕྱི་ནང་སྣོད་བཅུད་བྱེད་ལས་གསུམ་དུ་འདུས་ཤིང་། འཁོར་བ་པའི་ཕྱི་སྣོད་ཀྱི་འཇིག་རྟེན་ཁམས། ནང་བཅུད་ཀྱི་སེམས་ཅན་ཀྱི་རིགས། བྱེད་ལས་
འཁྲུལ་པའི་བྱ་བ་འབའ་ཞིག་ལ་སྤྱོད་པའོ། །འཇིག་རྟེན་འདས་པའི་ཕྱི་སྣོད་ཞིང་ཁམས་དང་གཞལ་ཡས། ནང་བཅུད་སེམས་ཅན་གྱི་ཡེ་ཤེས་ཀྱི་ལྷ་དང་འཕགས་ཚོགས། །
བྱེད་ལས་བརྩེ་བའི་ཐུགས་རྗེ་དང་། མཛད་པའི་ཕྲིན་ལས་ལས་འགྲོ་དོན་ལ་སྤྱོད་པའོ། །དེ་ཐམས་ཅད་རྣལ་འབྱོར་པ་རང་ཉིད་ལ་ཚང་སྟེ། སྣོད་ལུས་བཅུད་སེམས། བྱེད་
་ལས་འདུ་ཤེས་དང་འདུ་བྱེད་ཀྱི་ལུ་གུ་རྒྱུད་ལ་སྤྱོད་ཅིང་ངོ་མ་སྤྲད་ཅིང་མ་འཕྲོད་ན་འཁོར་བ་པ་ངོ་སྤྲད་ཅིང་། འཕྲོད་ན་མྱ་ངན་ལས་འདས་པའོ། །ངོ་སྤྲད་པ་དེ་འཕྲོད་པར་བྱེད་
པ༑ ཡང་གང་གིས་སྤྱོད་ན། བླ་མ་མཚན་ཉིད་དང་ལྡན་པས་སྤྲོད། གང་ལ་སྤྲོད་ན། བླ་མེད་བྱང་ཆུབ་སྒྲུབ་པ་དོན་དུ་གཉེར་བའི་སྐལ་ལྡན་ལ་སྤྲོད། ཇི་ལྟར་སྤྲོད་ན། འོག་

༄༅། །ནས་འབྱུང་བ་ལྟར་སྤྱོད་དོ། །སྤྱོད་པའི་ཡོད་ཏན་ནི། མྱང་འདས་ཐོབ། མ་སྤྱད་བའི་སྐྱོན་འཁོར་བ་ནས་མི་ཐར་བས། ངེས་པར་ངོ་སྤྲོད་པ་གལ་ཆེའོ། །དེ་ཡང་ངོ་
སྤྱད་པས་འཕྲད་པས་ཉམས་སུ་ལེན་པ་དང༌། ངོ་འཕྲོད་ཀྱང་ཉམས་སུ་མི་ལེན་པ་དང༌། ངོ་སྤྲོད་པས་མ་འཕྲོད་པ་དང༌། ངོ་སྤྲད་པས་འཕྲོད་པ་ནི། རང་ངོ་རང་གིས་ཤེས་
པའོ༑ །འཕྲོད་པས་ཉམས་སུ་ལེན་པ་ནི། རང་ངོ་རང་གིས་ཤེས་ནས་འཁྲུལ་པའི་རྗེས་སུ་མི་འབྲང་བའོ། །ངོ་འཕྲོད་པས་ཉམས་སུ་མི་ལེན་པ་ནི། གོ་ཡུལ་དུ་ལུས་ནས་རང་
གི་རྒྱུད་ཐོག་ཏུ་མི་ཕེབས་པའོ། །ངོ་སྤྲོད་པས་མ་འཕྲོད་པ་ནི། ཚིག་རྣ་བར་ཐོས་པས་བློ་འདྲེད་དེ། དོན་ཡིད་ལ་མ་ངེས་པས། ཉམས་སུ་ལེན་རྒྱུ་མེད། དཔེར་ན་སྣམ་བུ་
བཟོ་ཉེས་པ་དང་འདྲ། ངོ་ཡེ་ནས་མ་སྤྲོད་པ་ནི། སྣམ་བུ་བཟོ་མ་བྱས་པ་དང་འདྲ་སྟེ། སྣམ་བུ་དེ་མཁས་པའི་ལག་ཏུ་སླེབས་ནས། ཇི་ལྟར་འདོད་པ་བཞིན་འབྱུང་ལ། ལན་

གཅིག་བཟོ་ཉེས་པ་སྟེ། བཅས་བཅོས་བྱར་མི་བཏུབ་པ་དང་མཚུངས་ཏེ། ངོ་སྤྲོད་བཏབ་ལ་མ་ཐེབས་པས། ལྟ་སྤྱོད་ཡ་བྲལ་དུ་སོང་ན་གྲོལ་དུས་མི་འབྱུང་ངོ་། །དེས་ན་ངོ་
འཕྲོད་པར་གདབ། ཐོབ་ནས་རང་རྒྱུད་དང་འདྲེས་པར་ཉམས་སུ་ལེན་པར་བྱེད་པ་གནད་ཆེ། ༈ ངོ་སྤྲོད་དངོས་ནི། དང་པོ་སྐུ་ལྔ་ལ་ཕྱི་ནང་གསང་བ་གསུམ་སྟེ། ཕྱིའི་སྐུ་ལྔ་
ནི༑ རིགས་ལྔ་ལས་བྱུང་བའི་སྐུ་ལྔ་སྟེ། རིག་པའི་ཡེ་ཤེས་སྐུའི་རིགས་ལས་བྱུང་བའི་སྐུ་རྣམ་པར་སྣང་མཛད། རིག་པའི་ཡེ་ཤེས་གསུང་གི་རིགས་ལས་བྱུང་བའི་གསུང་སྣང་
བ་མཐའ་ཡས། ཐུགས་ཀྱི་རིགས་ལས༔ རྡོ་རྗེ་སེམས་དཔའ་དང་༴ ཡོད་ཏན་གྱི༔ རིན་འབྱུང་གི འཕྲིན་ལས་ཀྱི༴ དོན་གྲུབ་རིག་པའི་ཡེ་ཤེས་སོ། །ནང་གི་སྐུ་ལྔ་ནི། །
ཆོ་འཕྲུལ་རྟགས་ཀྱི་སྐུ་ལྔ་སྟེ། སྐུའི་ཆོ་འཕྲུལ་ལས་བྱུང་བའི་ལམ་རྟགས་ཀྱི་སྐུ་འཁོར་ལོ། །དེ་འགྲེ་བར། གསུང་པདྨ༔ ཐུགས་ཀྱི་རྡོ་རྗེ༔ ཡོན་ཏན་གྱི་རིན་ཆེན༔ ཕྲིན་

༄༅། །ལས་ཀྱི་སྣ་ཚོགས་རྡོ་རྗེ་སྟེ། གསང་བའི་སྐུ་ལྔ་ནི། གདུལ་བྱ་སེམས་ཅན་ཀྱི་དོན་མཛད་པ། སྟོན་པ་སངས་རྒྱས་ཀྱི་སྐུ་ལྔ་སྟེ། སྔར་བསྟན་པའི་ཆོས་སྐུ་ལ་སོགས་པ་
ལྔའོ༑ །དེ་ལྟར་སྐུ་ལྔ་པོ་གཞན་ཞིག་ནས་བྱུང་བ་མ་ཡིན་ཞིང་། རྣལ་འབྱོར་པ་རང་གི་ལུས་ངག་ཡིད་གསུམ་ལ་ཚང༌། ཇི་ལྟར་ཚང་ན། ཕྱི་སྐུ་ལྔ་ལུས་ལ་ཚང་སྟེ། ཁམས་
ཀུན་ཚང་བ་རྒྱུན་གྱི་ཐིག་ལེ་རྣམ་པར་སྣང་མཛད། ཁྲག་དང་ཆུ་སེར་མི་བསྐྱོད་པ། ཤ་རིན་འབྱུང་། པགས་པ་བཀྲག་མདངས་སྣང་བ་མཐའ་ཡས། སྐྲ་དང་བ་སྤུ་དོན་གྲུབ།
ནང་གི་སྐུ་ལྔ་ངག་ལ་ཚང་སྟེ། སྐད་ཀྱི་སྣང་བ་ལྷང་ངེ་གྲག་པ་འཁོར་ལོ། ཚིག་འབྲུ་མི་བསྐྱོད་པ། སྙན་པར་སྨྲ་བ་པདྨའོ། །དོན་བསྟན་པ་སྟོན་ཞིང༌། དབུགས་ཀྱི་རྟ་ལས་
བྱུང་བ་རྒྱ་གྲམ་མོ། །གསང་བའི་སྐུ་ལྔ་སེམས་ལ་ཚང་སྟེ། སེམས་ཀྱི་ངོ་བོ་སྟོང་པ་ཆོས་སྐུ། རང་བཞིན་གསལ་བ་ལོངས་སྐུ། སྣང་བ་རིག་བྱེད་དུ་སྣང་བ་སྤྲུལ་སྐུ། དེ་

གསུམ་ཀའི་དབྱིངས་མི་གཡོ་མི་འགྱུར་བ་རྡོ་རྗེའི་སྐུ། མཁྱེན་བརྩེ་དང་ལྡན་པ་མངོན་པར་བྱང་ཆུབ་སྐུ་དང་། དེ་ལྟར་ན་ཕྱི་ནང་གསང་བའི་སྐུ་ཐམས་ཅད་རྫོགས་ཤིང་རང་ལ་
ཚང་བས། གཞན་ནས་བཙལ་དུ་མེད་པའོ། །ཡེ་ཤེས་ལྔ་ལ་ཕྱི་ནང་གསང་བ་གསུམ་སྟེ། ཕྱིའི་ཡེ་ཤེས་ལྔ། ཆོས་དབྱིངས་ཡེ་ཤེས། མེ་ལོང་། མཉམ་ཉིད། སོར་རྟོག །
བྱ་གྲུབ། ནང་གི་ཡེ་ཤེས་ལྔ་ནི། ཤེས་པ་བསྡུས་པ་ཡེ་ཤེས། ཤེས་པ་འཕྲོ་བའི་ཇི་ལྟ་བར་མཁྱེན་པའི། ཇི་སྙེད་པ་གཟིགས་པའི། མཛད་པ་མཐར་ཕྱིན་པའི་ཡེ་ཤེས་གསང་
བའོ༑ །ངོ་བོ་ཀ་དག་གི་ཡེ་ཤེས། རང་བཞིན་ལྷུན་གྲུབ་ཀྱི་ཡེ་ཤེས། ཐུགས་རྗེ་ཀུན་ཁྱབ་ཀྱི༴ མཚན་ཉིད་འཛིན་པའི༔ མངོན་སུམ་རང་སྣང་གི་ཡེ་ཤེས་ཏེ། དེ་ལྟ་ཡེ་ཤེས་
རྣམས་ཀྱང་གཞན་གང་ནས་མ་བྱུང་། རང་ལ་རང་ཆས་སུ་ཚང་ཞིང་། ཇི་ལྟར་ཚང་བ་ནི། ཆོས་དབྱིངས་ཡེ་ཤེས་ནི། རང་གི་སེམས་ཉིད་ལ་མཐའ་དབུས་མེད་པའོ། །མེ་

༄༅། །ལོང་ལྟ་བུའི་ཡེ་ཤེས། སེམས་ཀྱི་སྣང་ཆ་ལ་མ་བསྒྲིབས་པར་སྣང་ལ་རང་བཞིན་མ་གྲུབ་པར་གསལ་བའོ། །མཉམ་ཉིད་ཡེ་ཤེས་སེམས་སྤྲོས་པའི་མཐའ་ཐམས་ཅད་
དང་བྲལ་བ། མཉམ་པ་ཉིད་དུ་གནས་པའོ། །སོ་སོར་རྟོག་པའི་ཡེ་ཤེས་ནི། གང་ལ་གང་འདུལ་གྱི་ཆོས་ཐམས་ཅད་སེམས་ཉིད་ཀྱི་ཀློང་དུ་རིམ་པས་མ་འདྲེས་པར་སོ་སོར་
གསལ་བའོ། །བྱ་བ་གྲུབ་པའི་ཡེ་ཤེས་ནི། འབད་རྩོལ་དང་བྲལ་ཞིང་། ཆོས་ཀུན་སེམས་ཉིད་ཀྱི་རང་གཞག་རང་གྲོལ་རང་ལ་རྫོགས་པའོ། །ཤེས་པ་བཏུས་པའི་ཡེ་ཤེས་
ནི༑ གདུལ་བྱའི་བསམ་པ་མཁྱེན་ཅིང་། གཞན་དོན་ཁོང་དུ་ཆུད་པས་ཆོས་ཐམས་ཅད་ཀྱི་རང་བཞིན་ཤེས་པ་འགྱུར་བའོ། །སྤྲོས་པའི་ཡེ་ཤེས་ནི། འཁོར་འདས་ཀྱི་ཆོས་
ཐམས་ཅད་རང་བཞིན་ལྷུན་གྱིས་གྲུབ་པར་ཤེས་པའོ། །ཇི་ལྟ་བ་མཁྱེན་པའི་ཡེ་ཤེས་ནི། བདག་གི་དངོས་པོ་གཤིས་ཀྱི་གནས་ལུགས་ཤེས་ཏེ། རང་དོན་རྟོག་པ་ལས་འཁྲུལ་

པའི་རྒྱུ་ཟད་པའོ། །ཇི་སྙེད་པ་གཟིགས་པའི་ཡེ་ཤེས་ནི། རང་དོན་ཚད་ལ་ཕེབས་ནས་གཞན་དོན་ཐུགས་རྗེའི་རོལ་པས་འཛད་པ་མེད་པའོ། །མཛད་པ་མཐར་ཕྱིན་པའི་ཡེ་
ཤེས་ནི། རང་གཞན་མ་ལུས་པའི་དོན་མཛད་པ་ཐམས་ཅད་མཐར་ཕྱིན་པའོ། །ངོ་བོ་ཀ་དག་གི་ཡེ་ཤེས་ནི། མ་རིག་པ་མིང་ཙམ་ཡང་མེད་ཅིང་གྲངས་ལས་འདས་པའོ། །
རང་བཞིན་ལྷུན་གྲུབ་ཀྱི་ཡེ་ཤེས། མི་སྐྱེ་མི་འགག་པར། ཅིའི་ངོ་བོ། སྤང་མི་དགོས་ཤིང་། ཡུལ་ཐམས་ཅད་ངེས་པ་མེད་པའོ། །ཐུགས་རྗེ་ཀུན་ཁྱབ་ཀྱི་ཡེ་ཤེས། རང་གི་
གསལ་བའི་བདག་ཉིད་ཅན་ལས། རང་བཞིན་ཤུགས་ཀྱིས་ཐུགས་རྗེ་འགག་པ་མེད་པར་འཆར་བའོ། །མཚན་ཉིད་འཛིན་པའི་ཡེ་ཤེས་ནི། སྣང་སྲིད་འཁོར་འདས་ཀྱིས་
བསྡུས་པའི་ཆོས་ཐམས་ཅད་རང་བཞིན། མཚན་ཉིད་ཀྱི་རྩ་བ་ཆོད་པའོ། །མངོན་སུམ་རང་སྣང་གི་ཡེ་ཤེས་དེ་དག་ཐམས་ཅད་གཞན་གང་ནས་ཀྱང་མ་བྱུང་ཞིང་རང་ལ་ཞུགས། །

༄༅། །རང་ལས་འཆར་རང་ལས་གནང་པ་ལས་ཀྱང་། རང་གི་མངོན་སུམ་དུ་བལྟར་ཡོད། སྤྱོད་དུ་ཡོད། བཏེག་ཏུ་ཡོད། ལམ་གྱི་འཆར་སྒོ་མ་འགགས་པར། །འཕེལ་
ཞིང་ཚད་དང་བཅས་པ་ཡོད། དེ་ལྟར་ཡོད་པ་དེ། བྱས་བྱུང་ཅན་ཡིན་ནམ་ཞེ་ན། དེ་ནི་མ་ཡིན་ཏེ། ཡེ་གདོད་མ་ནས་ཡོངས་ལ་ཁྱབ་ཅིང་། གསལ་སྟོང་དབྱེར་མེད་དུ་འཕོ་
འགྱུར་མེད་པའོ། །ཕུང་པོ་ལྔ་ལ་ཕྱི་ནང་གསང་བ་གསུམ་སྟེ། ཕྱི་ཡུལ་གྱི་ཕུང་པོ་ལྔ། ནང་ཡུལ་ཅན་ཀྱི་ཕུང་པོ་ལྔ། གསང་བ་དེར་འཛིན་གྱི་ཕུང་ཕོ་ལྔ། དེ་དག་ཀྱང་རང་ལ་
ཚང་སྟེ། ཕྱི་ཡུལ་གྱི་ཕུང་པོ། གཟུགས་སྒྲ་དྲི་རོ་རེག་བྱ་ལྔ་པོ་རང་ལས་བྱུང་། ནང་ཡུལ་ཅན་གྱི་ཕུང་པོ། མིག །རྣ་བ། སྣ། ལྕེ། ལུས་ལྔ་ནི་རང་ལ་ཡོད། གསང་བ་
དེར་འཛིན་གྱི་ཕུང་པོ་དབང་ཤེས། མྱོང་བྱེད་ཀྱི་ཚོར་བ་ལྔ་ཡང་རང་ལ་ཡོད། རང་ལས་བྱུང་སྟེ། དེ་ལྟར་ན་རང་ལ་གནས་སྐབས་སུ་བྱུང་བ་མ་ཡིན། ཡེ་ནས་ཚང་ཞིང་དེ་དག་

ཀྱང་སྤང་བླང་ལས་འདས་པའོ། །འབྱུང་བ་ལྔ་ལ་ཕྱི་ནང་གསང་བ་གསུམ་སྟེ། ཕྱིའི་འབྱུང་བ་ལྔ་ནི། ནམ་མཁའ་ལ་སོགས་པ་ལྔ། ནང་གི་ནི། སེམས་ནམ་མཁའ། ཁྲག་
ཆུ༑ ཤ་རུས་ས། དྲོད་མེ། དབུགས་རྒྱུ་བ་རླུང་ངོ་། །གསང་བའི་འབྱུང་བ་ལྔ་ནི། སེམས་ཀྱི་ངོ་བོ་ཅིར་ཡང་མ་གྲུབ་པར་སྟོང་པ་ནམ་མཁའ། སེམས་ཀྱི་རང་བཞིན་མ་
སྒྲིབ༑ གསལ་ཞིང་ཚོར་བ་རགས་པ་དང་བཅས་པ་མེ། ཡོངས་ལ་ཁྱབ་ཅིང་གཤེར་འབྱིན་པས་ཆུ། སེམས་ཀྱི་རྣམ་པ་འགྱུར་མེད་མ་འགགས་པས་རླུང་། དེ་རྣམས་ཀྱང་
དབྱིངས་གཅིག་གི་ངང་དུ་གནས་ཤིང་གཡོ་བ་མེད་པ་སྟེ། དེ་ལྟར་ཡང་མཐར་རང་ལས་བྱུང་། རང་ལ་གནས། རང་གི་ཀློང་ལས་མ་འདས་ཤིང་། སྤང་ལན་ལས་འདས་ཏེ་
སྤོང་མི་འཚལ་ཞིང་། བླང་མི་འཚལ་ཏེ་ཡེ་ནས་ཡོད་པའོ། །མཚོན་བྱེད་ལྔ་ནི་ཕྱི་ནང་གསང་བ་གསུམ་སྟེ། ཕྱི་མཚོན་བྱེད་དཀར་པོ་ལ་སོགས་ཁ་དོག་ལྔ། ནང་གི་མཚོན་བྱེད་

༄༅། །ལྔ་ལ། རུས་པ་ལ་སོགས་དཀར་པོའི་མདོག་ཅན། སྐྲ་ལ་སོགས་སྤྱི་རྟགས་ཀྱི་རིམ་པ་སྔོན་པོའི་མདོག་ཅན། མཁྲིས་པ་ལ་སོགས་སེར་པོ། ཤ་ཁྲག་ལ་སོགས་
དམར་པོ། །བརླངས་ལ་སོགས་རླུང་གི་རྒྱུ་རྡུབ་ལྗང་གུ། གསང་བའི་མཚོན་བྱེད། སེམས་ཀྱི་འཕྲོ་རྟོག་དགའ་བ་ལ་སོགས། སྤོ་པ་དཀར་པོའི་མཚོན་བྱེད། ཆགས་པ་དང་
སྲེད་པའི་འདུ་ཤེས་དམར། སྤང་ལེན་འཕྲོད་འཇུག་གི་རྣམ་པས། བྱེ་བྲག་འབྱེད་པ་སྔོན་པོའི། རྟོག་པ་ཕྲ་རགས་སྦོམ་པ་ལ་སོགས་ཀྱི། འདུ་འཕྲོད་དཔག་ཏུ་མེད་པ་ལྗང་
གུ༑ གཏིང་མི་གཡོ་བར་གནས་པ་སེར་པོའི་མཚོན་བྱེད་དེ། དེ་ལྟར་མཚོན་བྱེད་ཐམས་ཅད་ཀྱང༌། རང་ལས་བྱུང་ཞིང་རང་སྣང་གི་བྱ་རྒྱུ་ཙམ་ལས། གཞན་ནས་བྱུང་བ་མ་
ཡིན་པའོ། །དེ་བས་ན། ད་ལྟར་ཕྱི་ནང་གསང་བའི་ལྔ་ཚན་ལྔ་ལ། འཁོར་འདས་གང་ཡང་མ་ཚང་བ་མེད་ཅིང་། ཐམས་ཅད་ཚང་བ་སྟེ། དེ་བཞིན་དུ་རྣལ་འབྱོར་པ་རང་ལ་

ཐམས་ཅད་ཚང་ཞིང་ཡོངས་སུ་རྫོགས་ལ། དེ་དག་མངོན་ཤེས་པས། ཕན་ཚུན་ཡུལ་དང་ཡུལ་ཅན་དུ་བྱེད། དེ་དག་སྤང་བླང་གི་འཛིན་པ་ཞུགས་པས་བཅིངས། བཅིངས་
པས་འཁོར་བར་འཁོར་ཞིང་གྲོལ་དུས་མེད་པས་སྡུག་བསྔལ་བའོ། །དེ་དག་ཀྱང་བླ་མས་ངོ་སྤྲད་དེ། རང་ལ་ཡོད་པ་རང་གིས་གོ་ཞིང་རྟོགས་པར་བྱས་པས། འཁོར་འདས་
ཐམས་ཅད་རང་ལ་ཚང་བ་ཐག་ཆོད། གཞན་ནས་མ་བྱུང་བ་ཐག་ཆོད། ཡེ་གདོད་མ་ནས་ལྷུན་གྱིས་གྲུབ་པ་གདེང་ཐོབ། སྤང་བླང་དགག་སྒྲུབ་རེ་དོགས་ལ་སོགས་པ་གཉིས་
འཛིན་གྱི་མཐའ་ལས་འདས་པ་ཐག་ཆོད་པ་སྟེ། དེ་ལྟ་བུའི་ཚུལ་གྱིས་ངོ་འཕྲོད་པར་བྱའོ། །དེ་ལྟར་ངོ་འཕྲོད་པས་འཁོར་བ་མ་སྤངས་གནས་སུ་དག་ཅིང་། འདོད་ཆགས་ཞེ་
སྡང་གཏི་མུག་ང་རྒྱལ་ཕྲག་དོག་ལ་སོགས་རང་སར་གྲོལ་ནས། ཡེ་ཤེས་ལྔ་ལ་སོགས་པར་གྱུར་པས་ཏེ། དེ་ཡང་རྣལ་འབྱོར་པ་ཡིད་ཀྱི་སྒྲིབ་པ་བྱང་། སངས་རྒྱས་ཐམས་ཅད་

༄༅། །ཀྱི་ཐུགས་ཀྱི་ཡོན་ཏན་ཐོབ། གཟུགས་ཀྱི་ཕུང་པོ་བཅོམ་ལྡན་འདས་རྡོ་རྗེ་སེམས་དཔར་གྱུར། ཆུའི་ཁམས་མཱ་མ་ཀཱིའི་རང་བཞིན་དུ་གནས་དག །ཞེ་སྡང་མེ་ལོང་ལྟ་
བུའི་ཡེ་ཤེས་གྲོལ་ཏེ། སངས་རྒྱས་རྡོ་རྗེ་རིགས་ཀྱི་ཐུགས་འཁྲུལ་པ་མེད་པ་ཐོབ་ནས། འགྲོ་བ་སེམས་ཅན་གྱི་དོན་བྱེད་པར་འགྱུར། ངག་གི་སྒྲིབ་པ་དག་ནས་སངས་རྒྱས་
ཐམས་ཅད་ཀྱི་གསུང་གི་ཡོན་ཏན་ཐོབ། འདུ་ཤེས་ཕུང་པོ་བཅོམ་ལྡན་འདས་སྣང་བ་མཐའ་ཡས་ཉིད་དུ་བྱང་ཆུབ། མེའི་ཁམས་གོས་དཀར་མོ་ཉིད་དུ་གནས་དག །འདོད་
ཆགས་སོ་སོར་རྟོག་པའི་ཡེ་ཤེས་སུ་གྲོལ་ཏེ། སངས་རྒྱས་པདྨ་རིགས་ཀྱི་གསུང་འགག་པ་མེད་པ་ཆོས་ཀྱི་སྒྲ་དབྱངས་ཐོབ་ནས། འགྲོ་དོན་བྱེད་པར་འགྱུར་རོ། །ལུས་ཀྱི་སྒྲིབ་
པ་བྱང་ནས་སངས་རྒྱས་ཐམས་ཅད་ཀྱི་སྐུའི་ཡོན་ཏན་ཐོབ། རྣམ་ཤེས་ཕུང་པོ་བཅོམ་ལྡན་འདས་སྐུ་འགྱུར་མེད་པ། རྣམ་པར་སྣང་མཛད་དུ་བྱང་ཆུབ། ནམ་མཁའི་ཁམས་ཆོས་

ཀྱི་དབྱིངས་ཕྱུག་མར་གནས་དག །གཏི་མུག་ཆོས་དབྱིངས་ཡེ་ཤེས་སུ་གྲོལ་ཏེ། སངས་རྒྱས་དེ་བཞིན་གཤེགས་པའི་སྐུ་འགྱུར་བ་མེད་པ་ཆོས་ཀྱི་སྐུ་ཐོབ་ནས་འགྲོ་དོན་བྱེད་པར་
འགྱུར་རོ། །ལ་ལའི་སྐབས་སུ་རྡོ་རྗེ་སེམས་དཔའི་སྐུ་རྣམ་སྣང་གི་སྐུ་ཐོབ་པ་འང་གསུང་། གནས་འགྱུར་གྱི་ཁྱད་པར་ཙམ་ལས་དོན་གྱི་དགོངས་པ་ལ་ཁྱད་པར་མེད། ལུས་
ངག་ཡིད་གསུམ་གའི་སྒྲིབ་པ་དག་ནས་སངས་རྒྱས་ཐམས་ཅད་ཀྱི་ཆེ་བའི་ཡོན་ཏན་ཐོབ། ཚོར་བའི་ཕུང་པོ་བཅོམ་ལྡན་འདས་རིན་ཆེན་འབྱུང་ལྡན་དུ་བྱང་ཆུབ། སའི་ཁམས་
སངས་རྒྱས་སྤྱན་མར་གནས་དག །ང་རྒྱལ་མཉམ་པ་ཉིད་ཡེ་ཤེས་སུ་གནས་གྲོལ་ཏེ། སངས་རྒྱས་རིན་ཆེན་འབྱུང་ལྡན་གྱི་ཡོན་ཏན་ཐམས་ཅད་མཁྱེན་པ་ཉིད་ཐོབ་ནས་འགྲོ་
དོན་བྱེད་པར་འགྱུར་རོ། །ཉོན་མོངས་པ་དང་ཤེས་བྱའི་སྒྲིབ་པ་དག་ནས་སངས་རྒྱས་ཀྱི་ཕྲིན་ལས་ཀྱི་ཡོན་ཏན་ཐོབ། འདུ་བྱེད་ཕུང་པོ་བཅོམ་ལྡན་འདས་དོན་ཡོད་གྲུབ་པ་ཉིད་

༄༅། །དུ་བྱང་ཆུབ། རླུང་གི་ཁམས་དམ་ཚིག་སྒྲོལ་མར་གནས་དག །ཕྲག་དོག་བྱ་གྲུབ་ཡེ་ཤེས་སུ་གྲོལ་ཏེ། སངས་རྒྱས་ལས་ཀྱི་རིགས་ཀྱི་ཕྲིན་ལས་ཐོགས་པ་མེད་པ་
འགྲུབ་ན། འགྲོ་དོན་བྱེད་པར་འགྱུར་རོ། །དེ་ལྟར་ངོ་སྤྱད་ཅིང་འཕྲོད་པར་བྱའོ།། ༈ ངོ་འཕྲོད་ནས་རང་གི་རྒྱུད་ཐོག་ཏུ་བཀལ་ཞིང་། ཉམས་སུ་ལེན་ཐབས་བསྟན་པ་ནི། །
རྣལ་འབྱོར་པ་རབ་ཀྱི་རབ་ཡེ་གྲོལ་ཆེན་པོར་ཉམས་སུ་བླང་། རབ་ཀྱི་འབྲིང་གིས་རང་གྲོལ་ཆེན་པོ་ཉམས་སུ་བླང་། རབ་ཀྱི་ཐ་མས་ཡོངས་གྲོལ་ཆེན་པོར། འབྲིང་གི་རབ་
ཀྱིས་སྣང་སྲིད་འཁོར་འདས་ཀྱི་ཆོས་ཐམས་ཅད་དབྱེར་མེད་ཆེན་པོ། འབྲིང་གི་འབྲིང་གིས་ཀུན་རྫོབ་དོན་དམ་ཟུང་འཇུག འབྲིང་གི་ཐ་མས་ཀྱང་སྤང་བླང་མེད་པར། ཐ་མའི་
རབ་ཀྱིས་བསྐྱེད་རྫོགས་གཉིས་མེད་ཆེན་པོར་ཉམས་སུ། ཐ་མའི་འབྲིང་གིས་བསྐྱེད་རྫོགས་ཟུང་འཇུག་ཏུ། ཐ་མའི་ཐ་མས་བླང་དོར་གང་བདེར། ངོ་འཕྲོད་པའི་གནད་ཀྱིས་

ཟིན་པར་བྱས་ལ་ཉམས་སུ་བླང༌། མདོར་ན་སྣང་སྲིད་འཁོར་འདས་བདག་གཞན་ཕན་ཚུན། བཟང་ངན་རེ་དོག་སྤང་བླང་ཉེ་རིང་བཏང་གཞག་སོགས་གཉིས་ཆོས་ཐམས་ཅད་
ན་པ་ཕྲལ་ལ། ཡེ་ཤེས་རོལ་པ་ཀུན་རྫོགས་འཁོར་འདས་རང་གྲོལ་ཆེན་པོར་ཉམས་སུ་བླང་ངོ༌། །དེ་འང་ཉམས་སུ་བླང་ཞེས་བྱ་བ། རང་ལ་མེད་པ་ཞིག་གཞན་ནས་
བཙལ་ཏེ་རྙེད་པ་དང་། དེ་ཉིད་འཆང་ཞིང་སྒྲེ་ལོག་བྱེད་པ་ལྟ་བུ་མ་ཡིན་ཏེ། འཁོར་ཞེས་པ་ཡེ་ཤེས་ལྔ་ལ་སོགས་པ་ཐམས་ཅད་གདོད་མ་ནས་རང་ལ་རང་ཆས་སུ་ཚང་བར་ཡོད་
པ་ལ། སྔར་རང་ངོ་མ་ཤེས་པས་འཁྲུལ་འཁོར་དུ་འཁོར། ཞེས་བྱ་བ་ལས། འདས་ཞེས་བྱ་བ་འཁོར་བར་འཁོར་བ་ཉིད་ཀྱི་ཚེ་རང་གི་ངོ་ལ་བལྟས་པས། རྟག་ཆད། མཐའ་
དབུས༑ ཡོད་མེད་བདེན་རྫུན་སོགས། མཐའ་བཞི་མཐའ་བརྒྱད་ཀྱི་མུ་མཐའ་སྨྲ་བསམ་ཤེས་བརྗོད་ཀྱི་ཡུལ་བློ་ཐམས་ཅད་ལས་འདས་པ་ཉིད་དོ། །རང་ཞེས་བྱ་བ་ནི། དེང༌

༄༅། །ཕྱིན་ཆད་ཆོས་ཀྱི་སྐུ་རང་ལ་རང་ཆས་སུ་ཡོད་པ། གསལ་གཞག་མེད་པར་ངོ་ཤེས་བཞིན་གདེང་ཐོབ་པར་བྱེད་པ་ལས། ལོག་ཏུ་རྡུལ་ཕྲ་རབ་ཙམ་ཡང་ངོ་སྤྲོད་དུ་མེད་
པའོ༑ །གྲོལ་ཞེས་པ་འབྲས་བུ་ཡིད་སྨོན་གྱི་དུས་སུ་མ་ལུས་པར། གང་ཤར་ངོས་ཟིན་ཕན་ཆད། དེ་ཉིད་དུ་ཡེ་ཤེས་རང་སྣང་རོལ་པའི་རྩལ་གསུམ་གཞི་ཐོག་ཏུ་རྫོགས་པས། །
གཟུང་འཛིན་གྱི་འཆིང་བ་ཐམས་ཅད་རང་ཞི་རང་དག་རང་ཡལ་རང་གྲོལ་དུ་འགྱུར་བའོ། །ཆེན་པོ་ཞེས་པ་འདི་ལྟ་བུའི་གང་ནས་སྤྲད་རྒྱུ་ཡང་མེད། ཉམས་སུ་བླང་རྒྱུ་ཡང་མེད། །
ལྟ་བ་འཁོར་འདས་རང་གྲོལ་མཐོང་ཡུལ་ལས་འདས་པ། སྒོམ་པ་འཁོར་འདས་རང་གྲོལ་ཉམས་ལས་འདས་པ། སྤྱོད་པ་འཁོར་འདས་རང་གྲོལ་བྱ་བྱེད་ལས་འདས་པ། །
འབྲས་བུ་འཁོར་འདས་རང་གྲོལ་བླང་དོར་ལས་འདས་པ། སྨིན་གྲོལ་འཁོར་འདས་རང་གྲོལ་སྐད་ཅིག་སྨིན་ཅིང་གྲོལ་བ། བསྐྱེད་རྫོགས་འཁོར་འདས་རང་གྲོལ། མཐའ་

ལས་འདས་པ། ལམ་བརྒྱ་འཁོར་འདས་རང་གྲོལ། ལྷུན་གྱིས་གྲུབ་པའོ། །གོང་ན་ཆེན་པོ་དེ་ལྟ་བུའི་གནད་ཀྱིས་ཟིན་པ་ལ། ཉམས་ལེན་མཐར་ཐུག་ཟེར་རོ། །དེ་དག་ཀྱང་
འཁོར་བའི་འཁྲུལ་སྣང་ཐམས་ཅད་ཀྱང་། མིང་ཙམ། རྟགས་ཙམ་མ་གཏོགས། ཡེ་གདོད་མ་ནས་གྲུབ་མ་མྱོང་ལ། ལམ་གྱི་ཐེག་པའི་འབད་རྩོལ། ཉམས་ལེན་ཐམས་ཅད་
ཀྱང་༑ མིང་ཙམ། བརྡ་ཙམ། རྟགས་ཙམ་ལས། འདིའོ་ཞེས་གྲུབ་མ་མྱོང་། འབྲས་བུ་སྐུ་གསུང་ཐུགས་གཞི་སྐུ་ལྔའི་སངས་རྒྱས་ཐམས་ཅད་ཀྱང་། མིང་ཙམ། བརྡ་
ཙམ༑ རྟགས་ཙམ་ལས། དོན་དུ་གྲུབ་མ་མྱོང་ཞིང་། མྱོང་མ་མྱོང་ཞེས་པ་ཡང་བློ་ལས་འདས་པ། བློ་ལས་འདས་མ་འདས་ཀྱང་སྨྲ་བསམ་བརྗོད་ཀྱི་ཡུལ་མ་ཡིན་པ་ལས་
འདས་སོ། །འདི་ན་འཁྲུལ་པ་ལ་འཁྲུལ་པ་རྣམ་རྟོག་ལ་གཉིས་ལོག་མནན་ནས། མཐའ་བྲལ་དང་ཟུང་འཇུག་སོགས། ཞེ་འདོད་ཀྱིས་བསྒྲུབས་པའི་ལྟ་བ་མཆོག་ཏུ་འཛིན་པ་

༄༅། །ནི། ནམ་ཡང་འཁོར་བ་ལས་ཐར་བར་མི་འགྱུར་ཞིང་། གནས་ལུགས་ཀྱི་དོན་དེ་ཞེ་འདོད་བློ་ཡུལ་ཚིག་ཚོགས་ལས་འདས་པའི་ཕྱིར་རོ། །དོན་ཧྲིལ་གྱིས་དྲིལ་ན་ལྟ་
སྒོམ་སྤྱོད་འབྲས་འཁྲུལ་གྲོལ་སོགས་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་གི་སེམས་སུ་འདུས་ལ། སེམས་ཁོ་རང་གི་གཤིས་ལ་ཁོ་རང་གིས་འཚོལ་
རྟོགས་བྱས་པའི་ཚེ་ཡོད་མེད་བདེན་རྫུན་གཅིག་ཐ་དད་རྙེད་མ་རྙེད། ལྟོས་ཆོས་སྤྲོས་པ་རྡུལ་ཙམ་ཡང་མི་རྙེད། བརྗོད་རྒྱུ་རྙེད་རྒྱུ་མེད་མ་རྙེད་སྙམ་མཁན་ཤེས་རིག་རང་ལོག་
རང་གཤེད་ལ་ཕབ་ནས་བརྟགས་པས། བརྟགས་ཞེན་ཀྱི་གཞི་རྩ་ཡལ། བརྟགས་བྱའི་ཡུལ་དོར། རྟོགས་བྱེད་ཀྱི་མཁན་པོ་བརླག །གྲུབ་མཐའ་སྤྲོས་པའི་བློ་ལས་བརྒལ། །
དྲན་བསམ་ཐམས་ཅད་སྐད་ཅིག་ལ་ལར་སངས། སྣང་ངོར་ཝ་ལེ། ཤར་ཚད་རིག་ངོར་ཝ་ལེ་ཡལ། འཆར་གཞི་ཅི་ཡང་མེད་པས་དྭངས་སང་ངེ་བ་ལ་དྲན་རིག་ཅིར་ཡང་མ་

འགགས་ཀུན་ཏུ་འཆར་བ། ཤར་ཡང་གཞི་མེད་དུ་རང་དག་པས་ཀ་དག །བཙལ་རྒྱུ་མ་གྲུབ་སྟོང་ལོག་གིས་ཤེས་པ་དང༌། འཚོལ་མཁན་མ་གྲུབ་སྟོང་ལོག་གིས་ཤེས་པ་དང་།
འཚོལ་མཁན་ལྟ་བྱེད་ཀྱི་རིག་པ། ཧྲིག་གེ་བ་དབྱེར་མེད་དེ། བརྗོད་བྲལ་སྐད་ཅིག་ལ་གཞི་མེད་དུ་རང་མདངས། ཤེས་བྱ་ས་ལེ་བལ། ཤེས་བྱེད་འཛིན་པ་དག །མེད་ཤེས་
རང་ལོག་མི་ཡུལ་བྲལ་བས། ཁུང་བྲལ་ངོས་གཟུང་རྣམ་པར་ཅིར་ཡང་མ་མཐོང་། མ་མཐོང་སྙམ་པ་ཡང་མ་མཐོང་། གཞི་མེད་ཙམ་དུ་འཛིན་པའང་མ་རྙེད། མ་རྙེད་པའང་མ་
རྙེད་བཞིན་ཝ་ལེ་བ་བར་སྣང་དག་པའི་དབྱིངས་ལྟར་ངོས་གཟུང་མེད་པར་རང་མདངས་སུ་ངང་གིས་གནས་པས། གང་དུ་ཡང་རྒྱ་མ་ཆད། ཕྱོགས་སུ་མ་ལྷུང་མཐའ་དབུས་གང་
ཅིའི་ངོ་བོ་ཡང་མ་གྲུབ། རང་རིག་དྲན་པ་དངོས་མེད་དུ་རང་གྲོལ་དྲན་བརླག་འགྲོ་འོང་གསལ་བ་བསམ་བརླག་ཡེང་བྲལ། མ་བསྒོམས་དོན་དང་འདུ་འབྲལ་མེད་པས། མིང་

༄༅། །ཚིག་གི་བསམ་བརྗོད་བློ་འདས་ཆེན་པོར་རྟོག་མེད་ཚུལ་དུ་རྟོགས་ན་འཕྲོད་བ་སྟེ། འཕྲོད་ནས་ཡེ་ཇི་བཞིན་པའི་ཤེས་ལུགས་ལ། ཡེ་ཇི་བཞིན་པར་བསྐྱང་པས། ཡེ་
ཇི་བཞིན་པར་མཐོང་བར་འགྱུར་བའོ། །འདི་ལྟ་བུའི་གནད་མཚང་རིག་ན། གཉིས་སྣང་འགྱུར་བ་རྗེས་མེད་དང་། མཚན་སྣང་རྨི་ལམ་བག་ཆགས་དྲན་པས་མ་ཟིན་ནས། མི་
བདེན་པ་ལ་བདེན་ཆ་འཛིན་པའི་སྙེམས་རྟོག་ཕྲ་མོ་ལྡང་ཡང་། དྲན་པ་དང་། གཉིད་སད་རྗེས། གཞི་མེད་ཀྱི་གདེང་གིས་ཟིན་ན། རང་གྲོལ་དུ་འགྲོ་ཞིང་སྐྱོན་མེད་དོ། །ཨོ་
རྒྱན་རིན་པོ་ཆེའི་ཞལ་ནས། གནམ་ལྕགས་སྟ་རེ་མེ་འབར་བས། །དུག་སྡོང་རྩད་གཅོད་མེས་བསྲེགས་པའི། །ཐལ་བ་རླུང་ཁྱེར་སུ་ཞིག་འཇིགས། །སྤྲོས་ཆོད་གདེང་ལས་མ་
བཅོས་ཤིག །བཅོས་ན་ཐུག་མེད་མགོ་འཁོར་འགྱུར། །སྙེམས་ཆོད་སྤྲིན་གྲོལ་ཆོས་དབྱིངས་ངང་། །ཡེ་ཤེས་ཉི་ཤར་ནུབ་མི་སྲིད། །ཅེས་པ་དང༌། སཱ་ར་ཧས་གལ་ཏེ་གཙེས་

ན་དུག་སྦྲུལ་གཙེས་པ་ཁོ་ནར་ཟད། ཅེས་གསུངས་པ་ལྟར་རོ། །ཡང་སྙིང་བླ་མེད་གསང་ཆེན་འདི་ལྟ་བུ་དང་མ་མཇལ་ན། ཉན་རང་བྱང་སེམས་གསུམ་འཁོར་བ་བལྟས་པར་
བྱེད༑ ཀྲཱི་ཡོག་སྡེ་གསུམ་བཟང་རྟོག་བལྟས་པར་བྱེད། །བསྐྱེད་རྫོགས་གཉིས་ཀྱི་དོན་ལ་ཡིད་དཔྱོད་སྦྱོར། །ཨ་ཏི་དང་ཕྱག་ཆེན་ཕལ་གྱིས་དོན་བློར་བཞག་ནས། གོ་ཡུལ་
ལ་གཙོར་བྱས་པས་ཁ་འབྱམས། ངེས་དོན་སྤྱིའི་སྙན་བརྒྱུད་ཀུན་ནས། བདག་གིས་ཆོས་པར་བཤད་ཀྱང་། ཆོས་ཀྱིས་བདག་ཚུར་མ་རྟོགས་རྣམ་བཤད་ཁ་བསྡུས་སུ་སོང་། །
གལ་ཏེ་བདག་མེད་དུ་རྟོགས་ཀྱང་། རྟོགས་མཁན་ཁོ་རང་ལྟ་བྱེད་རྩད་མ་ཆོད། གལ་ཏེ་མཁན་པོ་རྩད་ཆོད་ཀྱང་གཞི་ངོས་མ་ཟིན། གཞི་མེད་ཙམ་དུ་ཤེས་ཀྱང་ཡེ་ཤེས་རང་
གཤེད་ལ་མ་ཕེབས། བརྗོད་བློའི་མཐར་ལྷུང་སྟེ། ཡོད་མེད་རྟག་ཆད་མཐའ་བྲལ། ཟུང་འཇུག་གང་རུང་ཞིག་ལ་ངེས་ཤེས་དང༌། །བཅས་པའི་འཛིན་པ་རང་གིས་མ་ཚོར་

༄༅། །བར་འཇུག །བརྗོད་རྒྱུ་རེ་རྙེད་པས་བརྗོད་བྲལ་གྱི་དོན་མ་མཐོང་། རྩོད་མ་ཆོད། གཏིང་མ་རྟོགས་ཏེ། མ་ཚོར་ཡིད་བྱེད་ཀྱི་ངར་འཛིན་དུག་རོ་ཁོང་དུ་ལངས་པ་
དང་འདྲ་བས། རོ་ལངས་བྱེད་ལྟ་སྒོམ་ལ་ཤི་ལོག་འོང་བས། བླ་མ་དམ་པའི་ཞལ་གྱི་བདུད་རྩི་ལ་ངོམས་པ་མེད་པའི་གུས་པས་བཏུང་བར་བྱའོ། །ངོ་སྤྲོད་འཁོར་འདས་རང་
གྲོལ་ཞེས་བྱ་བ། སུམ་སྟོན་ཆེན་པོའི་ངོ་སྤྲོད་ཆེན་མོ་ཇི་ལྟ་བ་ལ། སྣོན་ཕྲི་རང་བཟོ་མ་བགྱིས་པ། ཚིག་ཉུང་ངུར་བསྡུས་པ། སྐལ་ལྡན་གྲོལ་བའི་རྒྱུར་གྱུར་ཅིག །ས་མ་ཡ། །
རྒྱ་རྒྱ་རྒྱ། དམ་མེད་དང་ཉམས་ཁྲིད་མ་ཚར་བ་དང་། ཆོས་འདིའི་བརྒྱུད་པ་མི་འཛིན་པ་རྣམས་ལ། དཔེ་ཙམ་ཡང་བསྟན་པར་མི་བྱ་སྟེ། དམ་ཅན་སྡེ་དགུས་བཀའ་འདི་སྲུངས་
ཤིག ༑སརྦ་མངྒ་ལཾ། ཤུ་བྷཾ། ཟ༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་འབྱུང་བ་ལུས་འཁྲུགས་ཀྱི་གེགས་སེལ་བཞུགས་སོ། །ན་མོ་གུ་རུ་དེ་བ་ཌཱ་ཀི་ནི་སརྦ་སིདྡྷི་ཧཱུྃ། །

འདིར་ཀུན་འདུས་བླ་མ་སྨན་རྒྱལ་གྱི་དཀྱིལ་འཁོར་དུ་སྨིན་བྱེད་ཀྱི་དབང་རྫོགས་པར་ཐོབ་ནས། དམ་ཚིག་ལ་གནས་པའི་རྣལ་འབྱོར་པས། གྲོལ་ལམ་བསྐྱེད་རྫོགས་ཉམས་སུ་
ལེན་པ་ལ། གེགས་སེལ་བའི་རིམ་པ་བཞི་སྟེ། འབྱུང་བ་ལུས་འཁྲུགས་ཀྱི་གེགས་སེལ་བ་དང༌། ཏིང་འཛིན་སེམས་འཁྲུགས་ཀྱི་གེགས་སེལ་བ་དང་། བར་ཆད་བདུད་ཀྱི་
གེགས་སེལ་བ་དང་། དེ་རྣམས་ཐུན་མོང་གི་གེགས་སེལ་བའོ། །དང་པོ་འབྱུང་བ་ལུས་འཁྲུགས་ཀྱི་གེགས་སེལ་བསལ་བ་ནི་བཅོ་ལྔ་སྟེ། རླུང་། མཁྲིས། བད་ཀན།
ལྡན༑ འདུས། ཚ་བ། གྲང་བ། ཁྲག །ཆུ་སེར། གཉན། སྲིན། གཟེར། རྨ། དུག །ཐོར་བུའོ། །འདི་རྣམས་ཀྱང་ནད་རྟགས་རེ་རེ་དང༌། བཅོས་ཐབས་རེ་རེ་
བསྟན་ཏེ། དང་པོ་རླུང་གི་ནད་རྟགས་ནི། རྩ་མགྱོགས་རུང་དལ་རུང་། མནན་ན་མི་བཟོད་སྟོང༌། ཆུ་སྔོ་ཞིང་སླ་ལ་དྲི་རླངས་དང་རོ་ཆུང་། ལྦུ་བ་ཆེ། དམར་སེར་དུ་འདུག་

༄༅། །ཀྱང་ཀུ་ཡ་མེད་ལ་དྭངས། གཡལ་མང་བ་དང༌། གཉིད་ཡེར། སེམས་འཕྱོ། གྲང་ཤུམ་བྱེད། རུས་ཚིགས་ཁོལ། གཟེར་འཕོ་འདར། ཁ་གཅིག་ལ་སྟོད་དུ་
འཚངས༑ ནུ་ཐད་བྲང་དཀྱིལ་དང༌། རྒྱབ་ཀྱི་ཚིགས་པ་དྲུག་བདུན་མནན་མི་བཟོད། ཟས་བཅུད་མེད་དང་། འཁྱགས་པ། སེམས་ལས། འཁྲུ་སྐྱུག །ཁྲག་ཟག་པ་དང༌།
སྙིང་གར་དམིགས་པ་གཏད་དྲགས་པ་དང༌། རིག་པ་གཅུན་དྲགས་པ་སོགས་ཀྱིས་བསླང་ཞིང་། བསྐུ་མཉེ་གསུར་དུད། དྲོད་བཅུད་འཕྲོད་པ་ནི། ལུས་ཀྱི་སྟོད་སྨད་ཕྱི་ནང་
གང་དུ་བྱུང་ཡང་རླུང་འཕེལ་བའི་ནད་ལས་མ་འདས། འདི་དག་ཟས་དང་སྤྱོད་ལམ་གྱིས་བཅོས་པ་ནི། ཤ་རྙིང་གི་ཚོད་མ། སྒོག་བཙོང་གི་ཚོད་མ། བུར་ཆང་། ལུག་ཤ།
མར་རྙིང་། གླུམ་ཉེའུ། འབྲི་ཡི་འོ་མ། ཤ་ཆེན་གྱི་ཐུག་པ། ཟན་སྐམ་གྱི་ཚོད་མ། རུས་པ་ཚོན་པོའི་སྐྱོ་ཚ་སོགས་བསྟེན། གནམ་མི་མཐོང་ཞིང་། བསེར་བུ་མེད་པའི་སར་

མེ་འོད་ལ། ལོ་མར་རམ། ཏིལ་མར་རམ། ཞུན་ཆེན་ནམ་རྩི་མར། ཛཱ་ཏི་སྦྱར་བས་བསྐུ་མཉེ་བྱ། སྨྲ་བ་མང་པོ་དང༌། སེམས་ལས་བསྐྱུང་། ཚིག་མི་སྙན་པ་རྣམས་རྣ་
བར་མི་སྒྲོག །ཡིད་འོང་གྲོགས་དང་འགྲོགས་པར་བྱའོ། ༈ །སྨན་བཅོས་ནི། རུས་རྙིང་སྒོག་སྐྱ་བུ་རམ་ཆང་དུ་གདུས་པའི་ཐང་བཏང༌། ཡང་ན་ས། ཛཱ་ཏི། གོ་སྙོད། བུ་
རམ༑ སྲེ་ལོང་གདུས་ཐང་གཏང་། མི་རུས་ཚོན་པོའི་ཐང་། སྒོག་སྐྱ་བྲན་པ་བཏང་། སྒོག་སྐྱ་ཕུལ་གང་གཏུབས་ལ་ཆུ་ཕུལ་གང་ལ་འོ་མ་ཕུལ་གང་དུ་གདུས། ཁུ་བ་རང་ལ་
མ་ཐིམ་ཙམ་གྱི་ཚིག་མ་བཞག །ཁུ་བ་དྲོན་མོ་བཏང་། ཨ་གར་ནག་པོ། ཛཱ་ཏི། ལི་ཤི ཤིང་ཀུན། ཁ་རུ་ཚྭ། སྨན་ས། སྙིང་ཞོ་ཤ །བཙན་དུག །ཨ་རུ་གསེར་མདོག་
ཆ་མཉམ། ཀུན་གྱི་ཕྱེད་སྐྱེས་དར་མའི་ཤ་བཏང༌། བུ་རམ་སྦྱར་བའི་རིལ་བུ་སྲན་མ་ཙམ་གསུམ་ལྔ་བདུན་སོགས་སྨན་ནད་མི་ལྡང་ཙམ་བུར་ཆང་གིས་ཕུལ་ལ་བཏང་། སྒ་དྲོད་

༄༅། །སྨན་ཧྲིལ་འཇོང་། གོ་སྙོད། སྒོག་སྐྱ། ཛཱ་ཏི། བཙན་དུག་ཆ་གཉིས། ཤ་ཆེན་དེ་རྣམས་ཀུན་གྱི་ཕྱེ་མ་སུམ་ཆ། ཁམ་བུ་སྟར་ག །བ་རུ་རའི་ཚི་གུ། ཟར་མ།
སྲོ་མ། ཀ་ཏང་བི་ར་ཞེས་པའི་སྔོ་གང་བུ་རེག་མ་ཐག་ཏུ་འཐོར་བའི་ནང་གི་འབྲས་བུ་རྣམས་གང་འབྱོར་བཏབ་པའི་ཕྱེ་མ་རིལ་བུ་གང་རུང་བུ་རམ་ཆང་ངམ་རུས་ཐང་གིས་ཕུལ་
ནས་བཏང་ན། རླུང་ནད་ཐམས་ཅད་ལ་ཕན། ཁྱད་པར་སྟོད་འཚངས་ཀྱི་ནད་རིགས་ཐམས་ཅད་ལ། ཨར་ནག །ཛཱ་ཏི། ལི་ཤི། སྤོས་དཀར་རྟ་སོ་མ། རུ་རྟ། སྙིང་ཞོ་
ཤ ༑ཨ་བྱག་ཚེར་སྔོན། ཀོ་བྱི་ལ། གསེར་མདོག་གི་མཇུག་མ་རྣམས་ཐུན་བཟང་བ་རེ། བཙན་དུག་ཐུན་ཚད། ཤ་ཆེན་མཐེབ་ཚིགས་ཙམ་ཞིབ་བཏགས། མ་རུལ་མ་
སུངས་པའི་གསར་པ་དེ་དགོས་སོ། །བུར་ཆང་ངམ། རུས་ཐང་གིས་ཕུལ་ལ་བཏང༌། སྨན་ཞུ་མཚམས་སུ་རྡོ་རྗེ་རྦ་རླབས་བྱའོ། །ཡང་ན་དཔའ་བོ་སེར་པོ་ལུག་རིལ་ཙམ།

གསེར་མདོག་གི་མཇུག་མ་སུམ་ཆ་གཅིག །ཛཱ་ཏི་ནས་ཙམ། པི་ལིང་རྡོག་པོ་ལྔ། འདི་རྣམས་ཉི་ཟེར་དང་། མེ་སྒྲ་དང་ཆུ་སྒྲ་མེད་པའི་སར་ཞིབ་བཏགས་ཐུན་གཅིག་གར་ཆང་
གིས་འཕུལ་ལ་བཏང༌། སྨན་ཞུ་མཚམས་སུ་རྦ་རླབས་བྱས་ན་ཕན། ཡང་། ཚེར་སྔོན་ཐུར་འགོ་གང་། ཛཱ་ཏི། ལི་ཤི །ཨར་ནག །བཙན་དུག་ནས་ཙམ་རེ། ཐར་ནུ་ཐུན་
ཆུང་ངེ་བ་ཞིག །ཆུ་རྩ་ཐུན་ཕྱེད། ཤུག་ཚེར་སྲན་མ་ཙམ་ཕྱེ་མ་བྱ། ཆུ་གྲང་གིས་ཕུལ་ནས་བཏང་ན་སྟོད་འཚངས་སེལ་ལོ། །ཡང་རྩ་གྲེས་མའི་རྩ་ལོ་གང་བྱུང་ཀྱང་། རྫ་
གཙང་མར་ཅུང་ཟད་ཡི བས་སུ་བཅུག་པ་ཆག་པ་གང་། སྲན་མ་ནག་པོ་རྡོག་པོ་ཉེར་གཅིག །འདི་རྣམས་ཐང་དུ་བསྐོལ་ནས་བཏང་ན། གྲོད་པ་ཅུང་ཟད་སྦོས་པའི་ཉམས་བྱེད་
ཅིང་༑ ཐུར་སེལ་བྱུང་ན། རླུང་ཐུར་དུ་ཕེབས་ཏེ་ཤིན་ཏུ་ཕན་ནོ། །གསུར་དུད་ཀྱི་དུད་པ་ཡང་ཡང་བཏང་། དཔྱད་ནི། སྟོད་འཚངས་ཚ་བ་དང་འདྲེས་པའི་རིགས་ལ། ཉིན་

༄༅། །ཕྱེད་ཀྱི་དུས་སུ་བྲང་གི་དཀྱིལ་དང༌། རྒྱབ་ཀྱི་ཚིགས་པ་དྲུག་བདུན་ལ་ཆུ་མདའ་བྱ། ཁྲག་གཟེར་དང་འདྲེས་ན་གཟེར་སར་འཇིབ་རུ་བྱ། རླུང་རྐྱང་པ་ལ། དབྱུག་པ་
ལ་ལྟག་འཐེན། མེ་བཙའ་གང་ཡང་འཕྲོད། འབེབས་ལ་སོགས་སྐབས་དང་བསྟུན་ནོ། །མཁྲིས་པའི་ནད་རྟགས་ནི། རྩ་ཕྲ་མགྱོག་གྲིམས། ཆུ་དམར་སེར། དྲི་དང་རོ་
དུགས༑ ལྦུ་བ་ཕྲ་སེར་སངས་སླ། ཁ་ཁ། སྐོམ་དད་ཆེ། མིག་སྤྲིན་སེར་རམ་དམར། གཟེར་མི་འཕོ། །ལུས་ཚ་བས་གདུང་། ཁྱད་པར་མགོ་ན། ལུད་པ་ཚྭ་བྲོ། །ལྕེ་
ལ་བད་ཀན་ཆགས། ཟས་སྤྱོད་འཁྲུགས་དང་དྲོད་ཀྱིས་སློང་བསིལ་བ་འཕྲོད་པ་འབྱུང་། འདི་ལ་ཟས་སྤྱོད་ཀྱིས་བཅོས་པ་ནི། བ་རའི་ཞོ་དར་རམ། ཁུར་མོང་གི་ཚོད་མ། ཆུ་
བསིལ་ལམ། བསྐོལ་གྲང་ཇ་དང་ཆུ་གྲོག །རི་དྭགས་དང་བ་ལང༌། ར་གཞོན་གྱི་ཤ་གསར། བ་མར་གསར་པ། འབྲས་ཐུག །ཆག་ཚེའི་ཐུག་པ་སོགས་བཏང་། ཉིན་

གཉིད་མི་ལོག་འཁྲུགས་པའི་བྱ་བ་སྤངས་ལ། བསིལ་སར་བསྡད། སྨན་ནི་ཏིག་ཏ་ཙམ་ཚོགས། གསེར་གྱི་མེ་ཏོག །དུག་མོ་ཉུང་། བོང་ང་དཀར་པོ། གཡའ་ཀྱི་མ། །
གང་ག་ཆུང་། ཧོང་ལེན། ཨ་རུ་ར་རྣམས་ཆ་མཉམ་བསྐོལ་བའི་ཐང་ལ། དོམ་མཁྲིས་ཀྱིས་གཙོར་བྱས་པའི་མཁྲིས་སྣ་ཚོགས་ཚད་ཁ་ཚར་བཏབ་པའི་བསྐོལ་གྲང་གུང་གཉིས་
བསྟེན་པས་ཕྲལ་དུ་ཕན་ནོ། །མགོ་དང་རོ་སྟོད་ན་བ་ཤས་ཆེ་ན། དཔྲལ་རྩ་ཕྱེ་དང་སྒོང་རྩ་ལ་གཏར། ཕོ་མཆིན་དང་རྒྱབ་ན་བ་ཤས་ཆེ་ན། རུ་ཐུང་སྣོད་ཁ་གཏར། རྒྱུ་ལོང་
སྣོད་ཁ་ན་ནས་མཁྲིས་པ་འཁྲུ་ཞིང་ན་བ་དང༌། མཁལ་རྐེད་ན་ཞིང་སྦྲིད་ན། ལོང་རྩ་བྱིན་གཞུག་གཏར། སྤྱིར་མཁྲིས་ནད་ཀྱི་རིགས་ཐམས་ཅད་དང་། སྒོས་སུ་སྣོད་དུ་བབས་
པའི་མཁྲིས་ནད་ཀྱི་རིགས་ཐམས་ཅད་ལ་གསེར་བཤལ་བཏང་བ་ནི། ཚ་ལ་བཟང་པོ་ཐུར་འགོ་ཕྱེད་མེ་ལ་བཏུལ། བཙན་དུག་བཟང་བོ་སྲན་མ་ཙམ། དུར་བྱིད་རྐང་ཤུན་ཕྲལ་

༄༅། །བ་མཐེབ་ཚིགས་ཙམ་པ་གཉིས། དན་རོག་ལྕེ་ཤུན་ཕྲལ་བ་གསུམ། ཐར་ནུ་བ་ཆུར་བཙོས་ཐིམ་མཐེབ་ཚིགས་ཙམ་ཞིག །ཆུ་རྩ་ལུག་རིལ་ཙམ་པ་རྣམས་རྩི་བཞིན་
བཏགས་ནས་དོང་གའི་ཐོག་ལྔ་འམ་བདུན་ཆུར་སྦངས་པའི་ཁུ་བ་དེས་རིལ་བུ་སྲན་མ་ཙམ་དུ་དྲིལ་ལ་ལྟོ་བཤལ་ཇི་བཞིན་བཏང་། ལྕག་དང་ལོག་གནོན་གཞན་དང་འདྲ། །
བཙན་དུག་གི་ལོག་བྱུང་ན། ཚྭ་ཁུ་བྱིན་པར་བྱའོ། །གྲང་མཁྲིས་ལ། རྟགས་གཞན་རྣམས་གོང་དང་འདྲ་བ་ལ། ཟས་སྤྱོད་དྲོད་ཤས་ཆེ་ཙམ་ལ། གནོད་པར་མི་ཚོར་ལ།
བསིལ་བ་བསྟེན་པས་ཕན་པ་མི་ཚོར་རོ། །ཁྱད་པར་བཤང་གཅི་ཁ་དོག་དཀར་པོ་འབྱུང་། ཕོ་མཆིན་སོགས་ན། ཟས་མི་འཇུ། ཆུ་མར་ནག་འདྲ་བ་འམ། སེར་དུགས་སླ་བ་
འབྱུང་སྟེ། འདི་ལ་ཕག་རིལ་དུད་པ་མ་ཤོར་བ་བསྲེགས་པའི་ཐལ་བས་གཙོ་བོ་བྱ། སེ་འབྲུ། སུག་སྨེལ། པི་པི་ལིང་། རྒྱམ་ཚྭ། གསེར་གྱི་མེ་ཏོག་བུར་དཀར་གྱི་འཁོར་

གྱིས་བསྐོར་ལ། ཆུ་སྐོལ་གྱི་རྟ་བྱས་གཏང་། ཡང་ན་འཇམ་འབྲས། མོན་ས། ཙི་ཏྲ་ཀ །བྱི་ཏང་ཀ །ཨ་རུ་གསེར་མདོག །པི་པི་ལིང་། རྒྱམ་ཚྭ། གསེར་གྱི་མེ་ཏོག །
ཀ་ར་རྣམས་ཀྱི་ཕྱེ་མ། ཆུ་སྐོལ་གྱིས་ཕུལ་ལ་བཏང་། ཚིགས་པ་གཉིས་པ་དང་གསུམ་པ་ལ་མེ་བཙའ་བྱའོ། །ཕོ་བ་ལྟེམ་ཞིང་ཕན་པ་དཀའ་ན་སྨན་ཆུ་སོགས་ཀྱིས་སྐྱུག་དྲང་
ངོ༌།། ༈ བད་ཀན་འཕེལ་བའི་རྟགས་ནི། རྩ་བྱིང་ལ་དལ། ཆུ་དཀར་ལ་རྙོག །དྲི་དང་རོ་ཆུང་། ལུས་སེམས་ལྕི། སྐྱིད་པ་སྒྱུར། ཁ་མངལ། ཟས་མི་འཇུ། དང་ག་
ཞན༑ ཕོ་བ་དང་མཁལ་རྐེད་མི་བདེ། ཚིགས་མཚམས་ལྷོད་པ་དང་། ལྷན་སྐྲན་ལྕགས་དྲེག་སོགས་གྲང་བའི་ནད་རིགས་ཐམས་ཅད་བསྐྱེད་དོ། །འདི་ལ་ཟས་སྤྱོད་ཀྱིས་
བཅོས་པ་ནི། ཉ་དང་གཡག་རྒོད། ལུག་དང་གཅན་གཟན་གྱི་ཤ །སྦྲང་རྩི་འབྲུ་རྙིང་གི་ཟན། ཆང་ནར་སོན། ཆུ་སྐོལ་སྒ་ཆབ་ལ་སོགས་ཡང་རྩུབ་དྲོ་བ་སྦྱིན། ས་སྐྱ། ཨ་

༄༅། །རུ་ར། རྒྱ་ཚྭ་པི་པི་ལིང་། ཕོ་བ་རིས། བལ་དཀར་ལོ་མ་རྣམས་ཀྱི་བསྐོལ་ཐང་ཚན་མོ་བཏང་། ཚ་བ་གསུམ། ཚྭ་སྣ་གསུམ། སེ་འབྲུ། སུག་སྨེལ། ཤིང་ཚྭ། །
ཀ་ཀོ་ལ། བུར་དཀར་ཆ་མཉམ་ཕྱེ་མ། དབྱི་མོང་། གདུས་ཐང་ཚན་མོས་ཕུལ་ལ་ཐུན་ཆུང་ཡུན་རིང་ཞོགས་པར་བསྟེན། ཕོ་ཁར་ལྷུན་ཆགས་ན་ཟས་མི་འཇུ། འཁྲུ་སྐྱུག་
བྱེད་པ་དང་། སྐྲན་དུ་འགྲིལ་ཉེ་ན། རྡོ་ཐལ་ཁྱོར་བ་གང་། ཤིང་ཚྭ། སྨན་ཆེན། ཐར་ནུ། ཨ་རུ་ར་དང་བཞི་པོ་ཆ་མཉམ་ཞོ་དང་སྦྱར་ནས་སླ་ངར་དུད་པ་མ་ཤོར་བར་
བསྲེགས་ཐལ་འཁྱོར་བ་ཕྱེད། ཕོ་འགྲོན་གསུམ་སོལ་མེར་བསྲེགས་ཐལ་རྒྱ་ཚྭ་ཟེ་ཚྭས་གཙོ་བྱས་ཚྭ་སྣ་ཚོགས་ཚད་དང་། སྒ་དྲོད་སྨན་ཧྲིལ་འཇོང༌། མེ་ཏོག་ལྕེ་ཚྭ་བ། དབྱི་
མོར་སྲུབ་ཀ་ཐུན་རེ་རེ། སྟར་བུ་མཐེབ་ཆེན་ཙམ། གོ་བོ་དང་རྒོད་བྲུན་མཐེབ་ཚིགས་ཙམ་རེ་རེ། སྤྱང་ཀིའི་ཕོ་བ་རྙེད་ནའང་དུམ་ཞིག་བཏང༌། འདི་རྣམས་རྩི་བཞིན་བཏགས་

ལ་སྦྲང་གིས་འགོ་བསྡུས། རིལ་བུ་སྲན་མ་རློན་པ་ཙམ་ལྔ་ལྔ། ཞོགས་པ་ཆུ་སྐོལ་ཕུལ་ལ་གཏང་། ཅུང་ཟད་སྙི་རུ་མངོན་ན། སྤྲ་བས་སྐྲན་སྟེང་ཚོས་པར་བསྲེག །ཞིག་ནས་
ལྟོ་བཤའ་གྱིས་སྦྱང༌། ཕོ་ཁར་ལྷན་ནམ། ལྕགས་དྲེག་ལ་བསགས་ནས་སྐྲན་དུ་མ་འགྲིལ་ཙམ་ལས་ནི། ཕོ་བའི་འཁྲུལ་འཁོར་དང་ཕོ་སྡུད་མང་དུ་བྱ། དེ་རྗེས་དུར་བྱིད། །
སྤྱང་ཚེར་རི་ཤོ་གསུམ་གྱི་རྩ་བ་མཐེབ་ཆེན་ཙམ་རེ་གདུས་པའི་ཐང་ལ་ཤུ་དག །རྒྱ་ཚྭ། པི་པི་ལིང་། སྒ་སྐྱ་རྣམས་ཐུན་རེའི་ཚད་ཕྱེ་མ་བཏབ་ཀྱིན་འཐུང་། སྐྱུག་མེར་ན་དུམ་
ཞིག་བསྲན་བསྐྱེད། ཆུ་ཁོལ་ངད་ཡལ་ཙམ་ཡོག་ཚད་བཏུང་ལ། བྱའི་སྒྲོ་འམ་སོར་མོས་སྐྱུགས་ལེགས་པ་དྲང༌། རྗེས་ལ་ཟས་སྤྱོད་གཟབས་པས་འཚོ། །བད་ཀན་དེ་མཁྲིས་
པ་དང་འདྲེས་ན། མགོ་ན་ཕོ་མཆིན་མི་བདེ། བྲང་ཚ་ཞིང་ཆུ་སྐྱུར་དང་མཁྲིས་ཁུ་སྐྱུག །སྟོད་ཁམས་ན། མ་ནུ། སླེ་ཏྲེས། ཀཎྜ་ཀ་རི། འུ་སུ། སྟར་བུ། ཨ་རུ་ར། རུ་རྟ་

༄༅། །རྣམས་ཀྱི་ཐང་ཡང་བཏང་། མཚོགས་གསང་དབྱེ། སྟོད་ཚ་བ་ཆེ་ན་ལག་པའི་རྩ་ལ་གཏར། ཕོ་བ་མི་བདེ་ན། གོང་ལྟར་སྐྱུགས་དྲང་། སེ་འབྲུ། མ་ནུ། འུ་སུ། །
སྟར་བུ། བལ་དཀར་མེ་ཏོག །ཏིག་ཏ། པི་པི་ལིང་། ཨུཏྤལ། ཅོང་ཞི། ཨ་རུ་ར། ཀ་ར། དེ་རྣམས་ཀྱི་ཕྱེ་མ་ཆུ་སྐོལ་གྱིས་ཕུལ་ལ་བསྟེན། བད་མཁྲིས་འདྲེས་པའི་
ཆུར་སྐྱུགས་པ་ལ། ཕྱི་རྒྱུད་ནས་བཤད་པའི་ཅོང་ཞི་དྲུག་པས་ཤིན་ཏུ་ཕན་ནོ། །རི་དྭགས་ཀྱི་ཤ་གསར་དང་། མཛོ་ཞོ་ཆག་ཚེ་སོགས་སྦྱིན། བད་ཀན་དེ་ཁྲག་དང་འདྲེས་ནས་
སྨུག་པོར་གྱུར་ཏེ། ཕོ་མཆིན་རོ་སྟོད་མགོ་སོགས་ན། ཁྲག་རུལ་དུད་ཁུ་སྐྱུག་གམ་འཁྲུ། ནད་ནི་ལྡང་དུབ་ཆེ། ཕན་པ་དཀའ་ན། ཚ་བ་ཆེ་དུས་གཏར་དང་བསིལ་སྨན་སྦྱར། །
ཚ་གྲང་འཐབ་དུས་བསིལ་དྲོད་མཉམ་པའི་ལྟག་སྤྲོད་བསྟེན། གྲང་བ་ལ་བབས་དུས་དྲོད་ལ་བསྒོར། དེ་ཡང་སྨུག་པོར་གཞི་བཞག་གི་ནད་ལ་ཕོ་བ་མི་བདེ་ན། བད་ཀན་གྱི་

བཅོས་ཤས་ཆེར་བྱ། དེ་བཞིན་མཆིན་པ་ལ་ཁྲག །རྒྱུ་མ་ལ་མཁྲིས་པ། ལོང་ལ་རླུང་ཤས་ཆེར་བཅོས་པ་བྱའོ། །སྤྱིར་འགྲོ་བའི་སྨན་ནི། བསེ་ཡབ། སེ་འབྲུ། མ་ནུ། འུ་
སུ༑ ཨུཏྤལ། པི་པི་ལིང་། གསེར་མདོག་རྣམས་ཆ་མཉམ་ལ། རླུང་མཁྲིས་ཤས་ཆེ་ན་ཏིག་ཏ་བ་ཤ་ཀ་བསྣན། གྲང་བ་ཤས་ཆེ་ན། བལ་དཀར། སྨན་སྒ། བུར་དཀར་
བསྣན༑ ཆུ་སྐོལ་གྱིས་ཕུལ་ལ་གཏང་། ཞི་དཀའ་ན། ཅོང་ཞི། མཛོ་འོ་ལ་འདམ་བཏགས་ཉིན་གཅིག་བྱ། དེ་གྲིབ་སྐམ་བྱས་པའི་ཁྱོར་གང་སྟེང་དུ། གུར་གུམ། གི་
ཝང་། གླ་རྩི། པྲི་ཡང་ཀུ་སྟེ་མཆིན་ཚད་སེལ་པའི་སྨན་བཞི་སྟེ། ཏིག་ཏ། བོང་ང་དཀར་པོ། གསེར་གྱི་མེ་ཏོག །དོམ་མཁྲིས་ཏེ། མཁྲིས་ཚད་སེལ་བའི་སྨན་བཞི།
བྲག་ཞུན། ལྕགས་ཕྱེ། བྱ་འཕུར་ལེབ། ཁུར་མོང་རྩ་བ་སྟེ། ཕོ་ཚད་སེལ་བ་བཞི། སྐྱུ་རུ་ར། བ་ཤ་ཀ །རུ་རྟ། མ་ནུ་སྟེ་ཁྲག་ཚད་སེལ་བ་བཞི། ཙནྡན་དཀར་དམར།

༄༅། །ཨུཏྤལ། དུག་མོ་ཉུང་སྟེ། ཚ་བ་སྤྱི་སེལ་བཞི། ཅུ་གང་། ཀ་ཀོ་ལ། སུག་སྨེལ། ཛཱ་ཏི་སྟེ་སྨན་གྱི་མཐུན་སྡེབ་བཞི། གསེར་མདོག །པི་པི་ལིང་། སེ་འབྲུ། །
ལི་ཤི་སྟེ་འདུ་བ་ཆ་སྙོམས་པ་བཞི། གངས་ཐིགས། ལུག་རུ་དམར་པོ། མིའི་སོག་ཐལ། དྲི་ཆེན་ཏེ་སྨུག་པོའི་གསང་སྨན་བཞི་རྣམས་ཐུན་བཟང་བ་རེ། རྩ་ལ་འཁྲིད་པའི་
རྒྱལ་མོ་ཀ་ར་ཐུན་བཞི། འདི་རྣམས་རྩི་བཞིན་བཏགས་པའི་ཕྱེ་མ། འུ་སུའི་བསྐོལ་ཐང་གིས་ཕུལ་ནས། གུང་གཉིས་ལ་ཐུན་ཆུང་ཡུན་བསྲིངས་ནས་བསྟེན་ན་སྨུག་པོའི་ཚ་གྲང་
ྛའཐབ་པ་དང་། རྙིང་ཚད། འཁྲུགས་རྙིང་། དུག་གི་ནད་རིགས་ཐམས་ཅད་ལ་བདུད་རྩི་ལྟ་བུར་འགྱུར་རོ། །ནད་རྙིང་ཤིན་ཏུ་ཕན་དཀའ་བ་ལ། དངུལ་ཆུ་དུལ་མ། མུ་ཟི་
སེར་པོ། ཧོང་ལེན་རྩ་བ། ཆུ་རྩ་སྟེ། ནད་རྙིང་ཞེན་པ་འགོག་པར་བྱེད། སྦྱོར་བ་འདི་ལ་ཟླ་ཤེལ་བདུད་རྩིའི་མྱུ་གུ་ཞེས་བྱ་སྟེ། དྲང་སྲོང་རྒྱུན་ཤེས་ཀྱི་གདམས་པའོ། །དེ་

རྣམས་མ་གྲུབ་ན། ཅོང་ཞི་ཁྲམ་ཁྲུམ་བརྡུངས་པ་བྲེ་གང་། ལྕགས་དྲེག་ཁྲམ་ཁྲུམ་བརྡུངས་པ་ཕུལ་དོ། མ་ནུ། འུ་སུ་སྟར་བུ་གསུམ་ཐུར་འགོ་རེ། ཕྱེ་མ་རྩི་བཞིན་བཏགས་པ་
སྦྲང་རྩི་ཕུལ་ཕྱེད་དང་བསྲེ། དེ་དང་ཅོང་ཞི་ལྕགས་དྲེག་རྣམས་བསྲེགས་ཏེ་ཞོགས་པ་རེ་ལ་ཁྱོར་བ་རེ། ཆུ་སྐོལ་གྱིས་ཕུལ་ནས་རྒྱུན་བཙུགས། ཅོང་ཞིའི་དམ་ཚིག་ཏུ། ཤ་མོ།
མར་ནག །ལོ་ཚོད། ཤིང་ཐོག །སྔོའི་རིགས་རྣམས་ཐམས་ཅད་འཛེམ། དྲི་མ་འགགས་ན་ལོ་ཚོད་ལ་མར་སྡོར་བཟང་པོ་བཏབ་ལ་བཏང་། ཉུང་མའམ་ལ་ཕུག་བརྡར་བའི་
ཚོད་མ་བཏང༌། དེས་ཕན་པར་འགྱུར། དེ་ཡང་མ་གྲུབ་ན། ཅོང་ཞི་ཁྲམ་ཁྲུམ་བརྡུངས་པ་ཁོ་ན་ལོ་འཁོར་དུ་བསྟེན་པས་སྨུག་པོའི་ནད་ལ་ཟབ། སྨུག་སེར་འཐབ་པ་ལ་ནི། །
ལྕགས་དྲེག་གཅིག་པུ་བསྟེན་པས་ནད་སློང་སྡུད། ཞི་སྦྱོང་ཐམས་ཅད་བྱེད། མྱུར་དུ་ཕན་པར་ཐེ་ཚོམ་མེད་དོ། །ཟས་སྐོམ་ནི་བསིལ་དྲོད་སྙོམས་པ་བསྟེན། ཁྲག་ཚོད། མར་

༄༅། །རྙིང་། ལ་ཕུག །ཟྭ། དྭ་བ། སྣེ་ཚོད། མར་ནག །ཞོ་ཆང་མ་ལངས་པ། ཤིང་ཏོག་མ་སྨིན་པ། ཤ་མ་ཚོས་པ། ཚིག་པ། ཁེངས་པོའི་ཟས་རིགས་རྣམས་
འཛེམ༑ སྤྱོད་ལམ་སྙོམས་ཤིང་མ་འཁྲུགས་པར་གནས་པར་བྱའོ།། ༈ ལྡན་པའི་ནད་ནི། རླུང་མཁྲིས་བད་ཀན་སོགས་ནད་རིགས་བཅོ་ལྔ་པོ་འདི་རྣམས་ཀྱི་ནད་དང་ནད་
རྟགས་གཉིས་གཉིས་འདྲེས་པ་ལ་ཟེར། དེ་ཡང་རླུང་མཁྲིས་ལྡན་པའི་ནད་ལ། སྨན་དང་ཟས་སྐོམ་བསིལ་ལ་བཅུད་པས་བཅོས་ཏེ། རི་དྭགས། བ་ལང་། ར་ན་གཞོན་གྱི་
ཤ ༑མར་གསར། འབྲས་ཐུག །སྲེ་ལོང་། སོག་ཡུ། གཞུག་ཆུང་གདུས་ཁུ་ལ། སྒོག་སྐྱ། གོ་སྙོད། སྤྱོད་དུ་བྲན་པའི་སྐྱོ་ཚ་བཏང༌། ནས་དཀར་གྱི་ཆང་གླུམ་ལ།
ཏིག་ཏ་དང་ཨ་རུ་ར་མང་པོ་ཆུ་ལ་སྦངས་བའི་ཁུ་བས་བསིངས་པ་སྐོམ་དུ་བཏང་། མ་ནུ་བཞི་ཐང་ལ། གོ་སྙོད་དང་གསེར་གྱི་མེ་ཏོག་བཏབ་ནས་གདུས་ཐང་དྲོ་འཇམ་ཡང་ཡང་

བཏང་༑ ཨར་ནག །སླེ་ཏྲེས། ཅུ་གང་། ཛཱ་ཏི། རུ་རྟ། ལི་ཤི །གསེར་གྱི་མེ་ཏོག །སུག་སྨེལ། ཀ་ཀོ་ལ། བཟང་དྲུག །སླེ་ཏྲེས། ཀཎྜ་ཀ་རི། སྒོག་སྐྱའི་ཐལ་
བ༑ གོ་སྙོད། བུར་དཀར་རྣམས་ཆ་མཉམ་པའི་ཕྱེ་མ་སྲེ་ལོང་གསར་པའི་ཐང་གིས་ཕུལ་ལ་བཏང་། ཛཱ་ཏི། རུ་རྟ། ལི་ཤི །གསེར་གྱི་མེ་ཏོག །ཀ་རའི་ཕྱེ་མ་བཏང་། །
མར་གསར་ལ་གླ་རྩི་བཏབ་པའི་བསྐུ་མཉེ་བྱ། རླུང་དང་བད་ཀན་ལྡན་པའི་ནད་ལ། ཟས་སྐོམ་དྲོ་ལ་བཅུད་པས་བཅོས་ཏེ། ལུག་དང་གཡག་རྒོད་གཅན་གཟན་དང༌། ཁྱིམ་
བྱའི་ཤ་དང་། ཤ་ཁུ་ཆང་ཞིམ་ནར་སོན། འབྲི་མར་འབྲུ་མར་བྱིན། སྒོག་བཙོང་ཚོད་མ་ལ་ཚ་བ་གསུམ་གྱི་སྤྱོད་བྲན་ལ་བཏང་། སྨན་ནི་མ་ནུ་བཞི་པ་ལ་ཚ་བ་གསུམ་དང་སྲེ་
ལོང་གསར་པ་བཏབ་པའི་གདུས་ཐང་ཚན་མོ་ཡང་ཡང་བཏང་། ཡང་ན་བཅའ་ལྷ། རྒྱམ་ཚྭ། པི་པི་ལིང་། ཨ་རུ་ར། ཛཱ་ཏིའི་ཐང་བཏང༌། ཡང་ན་ཚ་བ་གསུམ། རུས་

༄༅། །བཅུད་གསུམ་སྟེ། སྨན་དགུའི་ཐང་བཏང་། མགོ་ལྕི་ཞིང་འཐོམ་ན། ཕག་ཐོད་ཇི་ཙམ་རྙེད་པ་དང་། ཉ་རུས། འུ་སུ། བཅའ་ལྷ་གདུས་པའི་ཐང་བཏང་། ཕན་
དཀའ་མགོ་འཁོར་ན། ལྟག་པའི་སྡུད་སྒོ། སྤྱི་གཙུག་མཚོགས་གསང་ལ་མེ་བཙའ་བྱ། ཤིང་ཀུན་གྱི་ཆབ་མིག་བཏང་། རླུང་དང་ཁྲག་ཏུ་ལྡན་པའི་ནད་རིགས་ལ། ཛཱ་ཏི། །
རུ་རྟ། མ་ནུ། སྐྱུ་རུ་རའི་ཐང་ཡང་ཡང་བཏང་། ཡང་ན་མ་ནུ་བཞི་པ་ལ། རུ་རྟ་བཏབ་བའི་ཐང་ཡང་བཏང་། སྨན་དང་ཟས་སྤྱོད་ཀྱིས་རླུང་ནད་གསོ་ཞིང་། གང་གཟེར་
ངོས་ཀྱི་རྩ་གང་རྒྱས་ལ་ཁྲག་ཤེད་དམད་པས་འཚོའོ། །དེ་ནས་བད་མཁྲིས་ལྡན་པའི་ནད་ལ་ཟས་སྐོམ་བསིལ་དྲོད་སྙོམས་པ་བསྟེན། མ་ནུ། འུ་སུ། པི་པི་ལིང་། ཏིག་ཏ། །
བལ་དཀར་ལོ་མའི་ཐང་ཡང་བཏང་། གཡའ་ཀྱི། ངང་པ་གསེར་སྒོང་། རི་ཤོ། སྤྱང་ཚེར། དུར་བྱིད་གདུས་པའི་ཐང་གིས་སྐྱུག་དྲང་། ཅོང་ཞི། ཁྲོན་བུ། བལ་དཀར་

ཐང་གིས་ཕུལ་ནས་ཡུན་དུ་བསྟེན་པས་ཕན། བད་ཀན་དང་ཁྲག་ཏུ་ལྡན་པ་ཕལ་ཆེར། སྨུག་པོ་དང་བཅོས་འདྲ་ཞིང་། གཞན་དུ་སྐྱུག་དྲངས་པ་དང་། གཏར་ག་བྱའོ། །
མཁྲིས་པ་དང་ཁྲག་ཏུ་ལྡན་པའི་ནད་ལ་ནི། གཏར་ག་དང་བཤལ་ག་བུར་ལ་སོགས་བསིལ་གྱི་སྨན་བསྟུད་པར་བྱའོ། །དེ་ནས་འདུས་པའི་ནད་ནི། བད་སྨུག་དང་། གྱུར་པའི་
དུག་དང༌། མ་སྨིན་ཚ་བ་སོགས་ཡིན་ཞིང་། ངོ་བོ་རླུང་མཁྲིས་བད་ཀན་གསུམ་འདུས་པ་སྟེ། རྟགས་ཀྱང་གསུམ་གསུམ་འདྲེས་པ་སྟོན། བཅོས་ཚུལ་ནི། ནད་རིགས་གསུམ་
གའི་བཅོས་བྱ་དགོས་ཀྱང༌། ཚ་ཤས་ཆེ་བ་དང་གྲང་ཤས་ཆེ་བའི་བཅོས་གཉིས་སུ་འདུས་པ་ལས། རྩ་ཆུ་ན་ལུགས་ཁྲག་མཁྲིས་དང་འདྲ་བ་ལ། ཕྱི་ཤ་ལྤགས་མི་བདེ་ན། །
བསིལ་བའི་བྱུག་པ་དང་། འཇིབ་རུ་ཆུ་ལུམས་བཅིངས་ལུམས་གྱིས་བཅོས། ནང་དོན་སྣོད་མི་བདེ་ན། གཏར་ག་དང་བསིལ་སྨན་བཤལ་གྱིས་བཅོས། །བར་རྩ་རྒྱུས་མི་བདེ་

༄༅། །ན། གཏར་བསྲེག་རྩ་སྦྱོང་ལུམས་གྱིས་གདོན་ནོ། །འདུས་ནད་གཞིར་བཞག་ལ། རྩ་ཆུ་ནད་རྟགས་བད་རླུང་དང་འདྲ་ཤས་ཆེ་བ་ལ། ཕྱི་ཤ་ལྤགས་མི་བདེ་བ་ལ། །
དྲོད་ལུམས་དྲོད་བྱུག་མེ་བཙའ་བྱའོ། །དོན་སྣོད་ལ་དྲོད་ཀྱི་ཕྱེ་མ་རིལ་བུ། ལྡེ་གུ་སྨན་མར་སྦྱར། བར་རྩ་རྒྱུས་ལ་རྩ་སྦྱོང་ཆུ་ཚན་དང་རྔུལ་འདོན་བྱ། དེ་ཐམས་ཅད་ལ་སྤྱི་
འགྲོའི་གཞི་སྨན་འདི་ཉིད་གལ་ཆེ་ལ། ཤས་གང་ཆེ་བར་ཁ་བསྒྱུར་ནི་མདེ་ཁ་གདགས་སོ། །དེ་ལ་ཨ་རུ་ར་གསེར་མདོག །བྲག་ཞུན་དངས་མའི་ཁཎྜ། ཅོང་ཞི་ཐུན་གསུམ་
རྒྱལ་པོ། བཟང་དྲུག་ཐུན་བཟང་རེ་བློན་པོ། མ་ནུ་རུ་རྟ་སེ་འབྲུ་གསུམ་བཙུན་མོ། པི་པི་ལིང་རྒྱམ་ཚྭ་འུ་སུ་སྲས། སྒ་སྐྱ་རྒྱལ་མོ་ཀ་ར་འབངས་ཡིན་བས། རྒྱལ་པོའི་ཕྱེད་དང་
མཉམ་པའི་བློན་པོ། བཙུན་མོ་སྲས་འབངས་རྣམས་བཏང་ནས། ཁ་སྒྱུར་གང་དགོས་སྐབས་དང་སྦྱར་བ་ཤིན་ཏུ་ཕན་པའི་སྦྱོར་བ་ཡིན་ནོ།། ༈ དེ་ནས་ཚ་བའི་ནད་བཅོས་པ་

ནི༑ ནད་རྟགས་དང་བཅོས་ཐབས་སྤེལ་མར་སྟོན་པ་ནི། ཆུ་མདོག་དམར་སེར་རྙོག་ཅིང་ཀུ་ཡ་མཐུག །རྩ་ཕྲ་ཞིང་མགྱོགས་ལ་སྤུན། མགོ་དང་ཚིགས་རུས་ཞྭ་བཞི་ན། ལུས་
བརྩེ༑ གྲང་ཤུམ་བྱེད། བ་སྤུ་ལྡང་། རྐང་ལག་བརྐྱང་བསྐུམ་མང༌། མེ་དང་ཉི་མ་ལ་དད། ཕྱི་ཚད་ཆེ། རྨི་ལམ་ཟ་ཟི་མང་། སེམས་ལས་ཆེ། ཟས་མི་འདོད། ལྕེ་སྐྱ་
ལ༑ རླུང་འབྲུམ་དམར་ཚིམ་མང་བ་ནི། མ་སྨིན་པའི་ཚ་བ་ཡིན་པས། ཐོག་མ་ནས་བསིལ་སྨན་དང་། གཏར་བཤལ་བྱས་ན་ཚ་བ་འཐོར་འགྲོ་བས་སྤང་། དྲོད་བཅོས་བྱས་
ན་ཚད་རོ་འབར་བས་འཛེམ། ཟས་ནི་འབྲས་ཐུག །ཆག་ཚེའི་ཚོད་མ། རི་དྭགས་ཀྱི་ཤ་གསར། ཆུ་གྲོག །ཕྱེ་ཐུག་སོགས་བསིལ་འཇམ་ཡང་བ་བསྟེན། སྐོམ་དུ་ཆུ་སྐོལ་
བཏང་ཞིང་ཐུབ་ཚད་འཐུང་། སྤྱོད་ལམ་བསིལ་བའི་སར་ཉིན་གཉིད་སྤངས་ལ། མཐུན་པའི་གྲོགས་དང་བཅས་ཏེ་འདུག །སྨན་ནི། མ་ནུ། སླེ་ཏྲེས། ཀཎྜ་ཀ་རི། སྒ་སྐྱ་

༄༅། །བཞི་པོ་ཆ་མཉམ་གདུས་ཐང་དྲོ་འཇམ་ཡང་ཡང་བཏང་། གྲང་ཤུམ་ཆད། ལྕེ་སྟེང་འབྲུམ་ཆུང་དམར་པོ་ཞི། སྐོམ་དད་ཆེ། གཟེར་ཡོད་ན་ཁོལ་ཚེར་འདུས། ལྕེ་
མཆུ་སོ་ལ་དྲེག་ནག་ཆགས། ལུས་ལ་རྔུལ་དྲི་མནམ་རྩ་འཕྲང་དུ་སོང༌། དབང་པོ་གཡུང་ན་སྨིན་པ་ཡིན་པས། དེ་བ་གསེར་གྱི་མེ་ཏོག་པར་པ་ཏ། ག་དུར་ཨ་རུ་ར་ལྔའི་གདུས་
ཐང་བཏང་། །དེས་ཕན་དཀའ་ན། དེའི་སྟེང་དུ་ཏིག་ཏ། ཧོང་ལེན་ཟིལ་པ་ཅན། གང་ག་ཆུང་། བོང་ང་དཀར་པོ་བསྣན་པའི་གྲང་མོ་བཏང༌། དེས་ཀྱང་ཚ་བ་མ་ཆོགས་ན་
ག་བུར་ཐུན་ལོག་གི་སྟེང་དུ། ཨ་རུ་ར་གསེར་མདོག །གླ་རྩི། ཅུ་གང༌། བོང་ང་དཀར་པོ། ཙནྡན་དཀར་པོ་ལྔ་ཐུན་ཚད་རེ། ཀ་ར་དཀར་པོ་ཐུན་བཞི་ཞིབ་བཏགས་གངས་
ཆུས་ཕུལ་ལ་གུང་གཉིས་བཏང༌། སྟོད་ལྕི་ཞིང་གཟེར་ན། ལག་པའི་རྩ་ལ་གཏར། མགོ་ན་ན་མཚོགས་གསང་དབྱེ། དཔྲལ་རྩ་གཏར། པོ་ལོང་ན་བ་དང༌། འཁྲུ་ན་བསིལ་

བའི་བཤལ་བཏང་། ཟས་སྐོམ་དྲོད་ཅན་གྱི་རིགས་ཐམས་ཅད་སྤང་བར་བྱའོ། །རླུང་གི་རིམས་ཐམས་ཅད་ལ། ཕག་རིལ། སྒོག་སྐྱ། སྲད་དཀར། སྙ་ལོའི་རྩ་བ། ཀྱི་ལྕེ་
དཀར་པོ་ལྔའི་རྩ་བ་ཆ་མཉམ། སོ་སོར་དུད་པ་མ་ཤོར་བསྲེགས་ཐལ། ཀ་ར་སྦྱར་བའི་ཕྱེ་མ་ཆང་གིས་ཕུལ་ན་མཆོག་ཏུ་ཕན། རི་ཐང་མཚམས་སུ་བདུད་རྩི་དང་འདྲའོ། །དེ་
ནས་རི་ཐང་མཚམས་ཀྱི་འཕྲང་ནི། ཆུ་མདོག་དམར་ཡང་དྭངས་ལ་སླ། ཀུ་ཡ་མེད་དམ་སྲབ། དཀྲུགས་ན་ལྦུ་བ་ཆེ། དྲི་དང་བྲོ་བ་མེད། ཆུ་བུངས་ཆེ། སྐྲ་རྩ་སེང་། ལྕེ་
དམར་ཞིང་སྐམ་ལ་རྩུབ། མིག་ཧར། གཉིད་མི་ཁུག །ཕྱི་ཚད་ཆེ། ཁྱད་པར་རླུང་གསང་བརྫིས་ན་མནན་མི་བཟོད། རྩ་མྱུར་དུ་རྒྱུག་ཀྱང་མནན་མི་བཟོད་པར་སྦུག་སྟོང་
པར་འབྱུང་། དེ་དུས་ཞོ་སྨིན་པ་བུ་རམ་བཏབ་པ་ཅུང་ཟད་བྱིན། སྒ། ཛཱ་ཏི། གོ་སྙོད་གསུམ་གདུས་པའི་ཐང་དྲོ་འཇམ་བཏང་ན་ནངས་པར་ལྕེ་རློན་པ་དང༌། ཤེས་པ་གསལ་

༄༅། །དུ་སོང་། ཁ་ཟས་རིམ་གྱིས་གློད། ཚབས་ཆེ་བ་ལ། མདུན་རྒྱབ་ཀྱི་རླུང་གསང་ལ་མེ་བཙའ་བྱ། ཚད་གཞུག་ལུས་ཀྱིས་དོགས་ན། སྨན་བསིལ་ལ་ཐུན་ཆུང་བ་ཡུན་
བསྲིངས་ནས་གཏང་ཞིང་། ཁ་ཟས་བསིལ་བཅུད་ཀྱིས་ལུས་ཟུངས་གསོ་འོ། །རླུང་ཁ་མནན་པར་བྱའོ། ༈ །རྒྱས་པའི་ཚ་བ་ནི་ཐོག་མ་ནས་སྨིན་པ་སྟེ་རྩ་མཁྲངས། འདྲིལ་
མགྱོགས༑ ཆུ་དམར་སེར་དྲི་རོ་ཀུ་ཡ་ཆེ་ལ་གར། གཟེར་བརྟན་ལུས་ཤེད་འཆོར། ལྕེ་ལ་བད་ཀན་མཐུག །ལུས་ལ་རྡུལ་གྱི་དྲི་མས་ཁྱབ། གློ་ལུ། ལུད་པ་དམར་རམ།
རྣག་དང་དུད་ཁུ་སོགས། ཚྭ་བྲོ་བ་འབྱུང་། སྐོམ་ལ་དད། རིག་པ་ཉོག་པ་འབྱུང་སྟེ། འདི་སྨིན་པ་སྒུག་ན་ཚ་བས་སྲོག་ལ་རྒོལ་བས་ག་བུར་སོགས་བསིལ་སྨན་སྦྱར་བ་སྨན་གྱི་
ཆུ་༑ རྩེ་ཆུང་ཐོག་བབས་སུ་གཏར་བ་དཔྱད་ཀྱི་ཆུ། ཁ་ཟས་ཡན་ལ་གཏད་པ་ཟས་ཀྱི་ཆུ། བསིལ་སར་དལ་བར་བསྡད་པ་སྤྱོད་ལམ་ཆུ། ཆུ་བཞི་སྤྲུག་པས་མྱུར་དུ་ལྡོག་པ་ལ།

བསིལ་བའི་བཤལ་གྱིས་ནད་དབྱུང་བར་བྱ་ཞིང་། རི་ཐང་མཚམས་སུ་ཤིན་ཏུ་བསྒྲིམ་པ་གལ་ཆེའོ། ༈ །དེ་ནས་སྟོངས་པའི་ཚད་པ་ནི། ནད་རྟགས་གཞན་རྣམས་ཚ་བ་དང་
འདྲ་བ་ལ། རྩེ་མྱུར་ལ་སྟོང་། ཆུ་དམར་ལ་དྭངས། བུངས་ཆེ་ཞིང་ལྦུ་བ་དམར། ཁྱད་པར་བསིལ་བསྟེན་པས་ཚད་རྟགས་ཆེར་འགྲོ །རླུང་གསང་བྱེ་བ་སོགས་འབྱུང་། འདི་
ལ་བསིལ་དང་གཏར་གས་དེད་ན་གཤིན་རྗེའིལག་ཏུ་གཏད་པས། འདི་ལ་དང་པོ་བུར་ཞོ་དང་། གོ་སྙོད་བསྐུ་མཉེ་བྱ། གསུར་དུད་སོགས་ཀྱིས་ཉམས་དམད་ནས། རྗེས་སུ་
རྡེའུ་དྲོད་བཅུད་ཀྱི་སྦྱོར་བ་དང༌། ཚབས་ཆེ་རླུང་གསང་ལ་མེ་བཙའ་ཡང་བྱ། སྨན་ནི། ཨ་ནག །ལི་ཤི །རུ་རྟ། ཤིང་ཀུན། ཁ་རུ་ཚ། སྤོས་དཀར། གུ་གུལ། སྒོག་
སྐྱ༑ གོ་སྙོད། སྨན་སྒ། སྙིང་ཞོ་ཤ་རྣམས་ཐུན་བཟང་བ་རེ། ཛཱ་ཏི་རྡོག་པོ་རེ། འདི་རྣམས་ཀྱི་ཕྱེ་མ་རུས་རྙིང་ཆང་དུ་གདུས་པའི་ཁུ་བ་ཚན་མོའམ། བུར་ཆང་གིས་ཕུལ་ལ་

༄༅། །བཏང་ན་མཆོག་ཏུ་ཕན་ནོ། ༈ །ཡང་རླུང་ཚད་འཐབས་པ་ལ། ལུག་གི་གཞུག་ཆུང་ལྔའམ་བདུན་ཁྲམ་ཁྲུམ་དུ་བརྡུངས་བ་དང་། ལུག་ཐོང་ཚེར་གྱི་བལ་ཚིཅན་
བསེད་པ་སྤར་བ་གང་ཆང་ཞིམ་ནར་སོན་དུ་གདུས་པའི་ཁུ་བ་ལ་བྲག་དྲེག་དམར་པོ་ཐུན་བཞི། ག་བུར་ཐུན་ལོག །ཅུ་གང་། གུར་གུམ། གླ་རྩི། གསེར་མདོག་ཐུན་ཚད། །
ཛཱ་ཏི་སྲན་མ་ཙམ། ཀ་ར་ཐུན་གཉིས། འདི་རྣམས་ཕྱེ་མ་བྱས་པས་བྲན་ལ་བཏང་། གོས་ཀྱིས་བྱིབས་ལ་རྔུལ་དབྱུང་། ཟས་བསིལ་བཅུད་བཏང་བས་སེལ་ལོ། ༈ །གབ་
པའི་ཚ་བ་ནི། གཏིང་དུ་ཚ་བ་གབ་པ་ལ། ནད་རྟགས་ཚ་བར་མི་མངོན་པ་དེ་ངོས་འཛིན་པ་ནི། རྩ་དལ་ལ་གཏིང་གྲིམས། ཆུ་སྔོ་དཀར་ལྡོག་པ་སྐྱེན། ཀུ་ཡ་མཐུག་ཅིང་ལིང་
གིས་འདྲིལ། སྨན་དཔྱད་ཟས་སྤྱོད་འཕྲལ་དུ་འཕྲོད་པ་ལྟར་སྣང་ཡང་། བསྟུད་ན་གནོད། ཁྱད་པར་ཕོ་བ། མཁལ་མ། སྙིང་གསུམ་ལ་ཚ་བ་ཞུགས་ན། ཁྲག་རླུང་དང་ནོར་

ཉེན་ཆེ་བས། ཞིབ་ཏུ་བརྟག་པར་བྱའོ། །བཅོས་ཐབས་ནི་གཞུང་ལས། གབ་ཚད་གྲང་བའི་འགོ་ཕུར་དྲོད་ཀྱིས་བཤུ། །ཞེས་གསུངས་པ་ལྟར། ཐོག་མ་སེ་འབྲུ་ལྔ་པ་སོགས་
དྲོད་ཀྱི་ཕྱེ་མ་དང་། དེ་དང་མཐུན་པའི་ཟས་སྤྱོད་བསྟེན་པས། དང་པོ་བད་རླུང་ལ་སླེབས་པས་ཕན་སྙམ་བྱེད། བར་དུ་བད་རླུང་ཐལ་བས་ཕན་གནོད་མེད། ཐ་མ་གཏིང་ཚད་
ལ་སླེབས་ནས་གནོད་པ་ཚོར་བ་འབྱུང་། དེའི་དུས་སུ་ནང་ནས་བསིལ་སྨན་དང་། བསིལ་ཟས་བསྟེན། ཕྱི་ནང་དཔྱད་ནི། །སྙིང་ལ་གབ་ན་སྣོད་ཁ་གཏར། །ཕོ་བར་གབ་ན་
རུ་ཐུང་གཏར། །མཁལ་མར་གབ་ན་བྱིན་གཞུག་གཏར། །ལུས་སྤྱིར་གབ་ན་གསུམ་ག་གཏར་རོ། །སྦྱོངས་སོགས་སྐབས་དང་སྦྱར་རོ། །དེ་རྣམས་ཀྱི་སྤྱི་འགྲོ་ལ་ཕན་པའི་
སྨན་སྦྱོར་ནི། དང་པོ་བད་རླུང་གི་འགོ་ཕུར་བཤུ་བའི་སྐབས་སུ། སེ་འབྲུ། ཤིང་ཚ། པི་པི་ལིང༌། སུག་སྨེལ། སྒ་སྐྱ། བལ་དཀར་མེ་ཏོག །བུར་དཀར་ཆ་མཉམ་ཕྱེ་མ་

༄༅། །ཆུ་ཚན་གྱིས་ཕུལ་ལ་བཏང་། ཡུན་དུ་བསྟེན། ཚ་བ་སྐྱེ་མངོན་པ་དང་། ཙནྡན་དཀར་དམར། གུར་གུམ། ཅུ་གང་། ལི་ཤི། ཨུཏྤལ། གི་ཝང་། འབྲས་བུ་
གསུམ༑ ཧོང་ལེན། པི་པི་ལིང་། ཀ་ར་རྣམས་ཆ་མཉམ་པའི་སྟེང་དུ། སྙིང་ལ་གབ་ན། ཛཱ་ཏི་སྙིང་ཞོ་ཤ། ཕོ་མཆིན་ལ་གབ་ན་བྲག་ཞུན། པྲི་ཡང་ཀུ། མཁལ་མར་གབ་
ན༑ གླ་རྩི་བོང་ང་དཀར་པོ། མཁལ་མ་ཞོ་ཤ། ལུས་སྤྱིར་གབ་ན། ཏིག་ཏ། སྤང་རྩི་དོ་བོ་ཐུན་རེ་བསྣན་ལ། ཐུན་ཆུང་བ་རེ་ཆུ་ཚན་གྱིས་ཕུལ་ནས་ཡུན་རིང་དུ་བསྟེན་པས་
མཆོག་ཏུ་ཕན་ནོ། །རྙིང་ཚད་ནི་ཡུན་རིང་དུ་ལོན་པ་སྟེ། ནད་རྟགས་ནི། གདོང་སྣུམ། སྐབས་སུ་རྔུལ། ཆུ་ལྡོག་པ་དཀའ། ལོག་ན་ཀུ་ཡ་མཐུག །དྲི་དང་བྲོ་བ་ཆེ། ཁ་
དོག་ལ་ངེས་པ་མེད། སྐབས་སུ་གཟེར་ཕྲན་ལྡང་། ཤེས་པ་དང་ལུས་ལྗི། སྟོད་ཁེངས་སྐབས་སུ་མགོ་དང་རུས་ཚིགས་ན། རྩ་ཕྲ་ལ་གཏིང་གྲིམས། རླུང་དང་བསྡོངས་ན་

སྐབས་སུ་ལུས་བརྩེ། བ་སྤུ་ལྡང༌། རུས་ཚིགས་ཁོལ། རླུང་གསང་མནན་ན་མི་བཟོད། ཆུ་ལྦུ་བ་ཆེ། འདི་ལ་ཟས་སྤྱོད་ནི། བསིལ་དྲོད་སྙོམས་པ་ལ། བསིལ་ཤས་ཅུང་
ཆུང་བ་བསྟེན། སྨན་ནི། ཚད་རྙིང་རྐྱང་པ་ཡིན་ན་འབྲས་བུ་གསུམ། རླུང་དང་བསྡོངས་ན་སླེ་ཏྲེས་ཏིག་ཏའི་གྲང་ཐང་གུང་གཉིས་ལ་ཞག་མང་དུ་ཡུན་བསྲིངས་ལ་བཏང་། དེ་
རྗེས་མང་གཏར་ཉུང་དུ་དབྱུང་། དེ་ནས་ཕྱེ་མ་ནི། ཚད་རྙིང་རྐྱང་པ་ལ། བསིལ་སྨན་ཚོགས་ཚད་ཀྱི་སྟེང་དུ་ག་བུར་བསྣན་པའི་ཕྱེ་མ་ཐུན་ཆུང་ཡུན་བསྲིངས་ལ་བསྟེན། རླུང་
དང་བསྡོངས་པ་ལ་ག་བུར་ཐུན་ལོག །ཙནྡན་དཀར་དམར། ཅུ་གང་། གུར་གུམ། གླ་རྩི། གསེར་མདོག །ཀ་ར་ཕྱེ་མ། ལུག་གི་གཞུག་ཆུང་རུས་པ་ལྔ་བདུན་ཆང་དུ་
གདུས་པའི་ཁུ་བས་ཕུལ་ན་ཐུན་ཆུང་ཆུང་རེ་གུང་གཉིས་ལ་བཏང་། གོས་དྲོན་པོས་བྱིབས་ལ། རྔུལ་ཅི་མང་འདོན། སྤྱིར་སྙིང་ཚད་ནང་ནས་ཕྱིར་འདོན་པ་ནི། ག་བུར། ཅུ་

༄༅། །གང་། ཙནྡན་དཀར་པོ། གླ་རྩི། གསེར་མདོག །ཀ་ར་ཆ་མཉམ་པའི་ཕྱེ་མ་ཐུན་གཅིག །སྔོ་སྣེའུ་རྒས་པ་གདུས་པའི་ཐང་གིས་ཕུལ་ནས་བཏང་བས། རྔུལ་
རྣམས་ཕྱིར་ཕུལ་བར་བྱེད། ཕྱི་ནས་འདྲེན་ཐབས་ནི། ཤུག་པ་ཚེར་མ་ཅན། བལ་དཀར་ལོ་མ། མཚེ། མཁན་སྐྱ། འོམ་བུ་གླ་རིལ་རྣམས་ཁྲམ་ཁྲུམ་བརྡུངས་ལ་བྲེ་རེ་རེ། །
སྣེའུ་རལ་པ་ཅན་བྲེ་དོ། །དེ་རྣམས་ཆུ་མང་པོར་བཙོས་ཏེ། ཁུ་བ་རང་ལ་ཐིམ་བའི་ཚེ། རྡོ་ལེབ་རྒྱ་ཆེན་པོ་མེ་ལ་བསྲེགས་པའམ། རྡེའུ་མང་པོ་སླ་ངར་བརྔོས་བ་བཏིང་བའི་
སྟེང་དུ་བཀྲམ། དེ་སྟེང་ཕྱར་བ་བཏིངས་ལ། ནད་པ་ཉལ་དུ་བཅུག །གོས་དྲོན་པོས་ལྕིབས། རྔུལ་གང་བྱུང་ཕྱི་ཞིང་ཡང་ཡང་འདོན། རྗེས་ཟས་སྤྱོད་གཟབས། དེ་ལྟར་
བྱས་པས་རྐང་ལག་ཞྭ་འཁུམས་སུ་གྱུར་པ། རྙིང་ཚད་ལུས་ལ་ཞེན་པ་ཐམས་ཅད་སེལ་ལོ། ༈ །ཡང་ཚད་གཞུག་འདོན་དཀའ་ན་སྦྱང་བྱ་སྟེ། ཨ་རུ་ར་མཆུ་སྙུང་བཅོ་ལྔ། བ་

རུ་ར་རྡོག་པོ་གསུམ་སྐྱུ་རུ་ར་དེ་དང་མཉམ། ལྕམ་རྩ་མཐེབ་ཆེན་ཙམ་གཉིས། དུར་བྱིད་མཐེབ་ཆེན་ཙམ། འདི་ཁྲམ་ཁྲུམ་བརྡུངས་ནས་གཙང་མར་བླུགས། བ་ཆུ་མ་རུལ་བ་
ཕུལ་གསུམ་གྱི་ནང་དུ་མཉེ་ཞིང་བཙོ། ཕུལ་གང་དུ་སྐམས་པ་དང་། སྦྲང་རྩི་བཟང་པོ་ཁྱོར་བ་དོ་བླུགས་པའི་དྭངས་མ། སྒོང་སྐོགས་རེ་ནམ་ཕྱེད་ཀྱི་དུས་སུ་བཏང༌། ལྟོ་བ་
འཁྲོག་ན་ཆུ་སྐོལ་ཡང་ཡང་བཏང་། ཕོ་ཁ་མི་བདེ་ན་ཡོས་དུགས་བྱས་པས་འཁྲུ་རུ་ཡོང་། ཉིན་པར་འབྲས་སམ། ཕྱེ་ཐུག་སོགས་ཟས་སྐོམ་འཇམ་པོ་བཏང་ཞིང་། ནམ་ཕྱེད་
ཁྲུས་སྨན་བཏང་། དེ་ལྟ་བུའི་རྒྱུན་བཤལ་ལུས་ཟུངས་དང་སྦྱར་ནས་ཡུན་བསྲིང་། རྗེས་ཟས་སྤྱོད་གཟབས་པས་ཚད་རྙིང་ཡུལ་ནས་འབྱིན། ཡང་ན་སྨུག་པོ་གསོ་བའི་སྐབས་
སུ༑ བཤད་པའི་མང་སྦྱོར་ཆེན་པོའི་སྟེང་དུ་དངུལ་ཆུ་དུག་ཕྲལ་དང་། མུ་ཟི་གསེར་འདྲ། ག་བུར་གསུམ་བུངས་ཆེར་བཏབ། འདམ་བཏགས་སྣག་ཚའི་མདོག་ཏུ་མ་སོང་བར་

༄༅། །དུ་བྱས་ནས་རིལ་བུ་དྲིལ་ཏེ་བསྟེན་པས་སྙིང་ཚད་འཇོམས། ཏིག་ཏའི་སྨན་ཆང་ཡང་མཆོག་ཏུ་ཕན་ནོ། །བཅོས་གཞན་གང་བྱེད་ཀྱང་། སྐབས་སུ་སྐབས་སུ་རྩ་སྦྱོང་
བཏང་བ་གནད་ཡིན་ནོ། ༈ །རྙོགས་ཚད་ནི་ཚ་བ་ཆུ་སེར་དང་བསྡོང་བ་ཡིན་ཏེ། ཚ་བའི་རྟགས་སྤྱིའི་སྟེང་དུ། རྩ་འདར་ཆུ་རྒྱ་བཤལ། མིག་ཆུ་དང༌། རྐང་བོལ་ཟོབ་པ་
དང༌༑ སྙིང་འཕར། རྩེ་ཆུང་རྡེབ། དབུགས་རྒོད་པ་སོགས་ཆུ་སེར་གྱི་ནད་རྟགས་འབྱུང་། བཅོས་ཐབས་ནི། དང་པོ་འབྲས་བུ་གསུམ། ཆུ་སེར་སྨན་གསུམ། སེང་ལྡེང་། 
སྒྲོན་ཤིང་། སྐྱེར་པའི་བར་ཤུན། སྤྱི་ཞུར་འདི་རྣམས་ཆ་མཉམ་བའི་ཐང་དྲོ་འཇམ་ཡུན་བསྲིངས་ལ་བསྟེན། དེ་རྗེས་སྟོད་སྨད་བར་གསུམ་གང་མི་བདེ་བ་ཤས་ཆེའི་རྩ་ལ་མང་
གཏར་ཉུང་ངུ་དབྱུང་། རྩ་སྦྱོང་དང་ཆུ་ལུམས་ཡུན་བསྲིང་། དེ་ནས་སེང་ལྡེང་གི་སྨན་མར་དང་། དངུལ་ཆུ་རིལ་བུ་ལྟག་པ་སྤྲད་ལ་བསྟེན། བའི་རྣམ་ལྔའི་སྨན་མར་ཡང་སྦྱར།

མདོར་ན་ཆུ་སེར་དང་ཚ་བའི་སྨན་གཙོ་ཆེར་བྱའོ། །གྲང་བའི་ནད་ནི་སྤྱིར་སྟོད་སྨད་ཕྱི་ནང་གང་ལའང་། བད་རླུང་གི་ནད་ཡིན་པས་རྟགས་དང་བཅོས་ཀ་ཡང་དེ་བཞིན་བྱའོ། །
བྱེ་བྲག་ཏུ། མཁལ་རྐེད་སྨད་ཀྱི་གྲང་བ་ལ། རྩ་བ་ལྔའི་སྨན་མར་གྱི་སྟེང་དུ། དབྱིད་ཀྱི་ཤ་གང་རྙེད། ཚྭ་སྣ་ཚོགས་ཚད། ཚ་བ་ལྔ། སེ་འབྲུ་སུག་སྨེལ། ཛཱ་ཏི། ཤིང་ཚ།
ཀ་ཀོ་ལ། སྦྲུལ་ཤ། ལུག་དང་གཡག་གི་མཁལ་མ། མཁལ་མ་གོ་ཡུ། མཁལ་མ་ཞོ་ཤ། འབྲས་སྣ་གསུམ། བཙོང་གི་རྩ་བ། འདི་རྣམས་ཁ་ཚར་བཏབ་ལ། ཨ་རག་
བཟང་པོ་དང༌། བུ་རམ་སྦྱར་བའི་སྨན་རྟ་བྱས་ལ་བཏང་། གཅན་གཟན་གྱི་ཤ་གང་རྙེད་བཟའ། གཅན་གཟན་གྱི་པགས་པ་རྐེད་ལ་དཀྲི། འབའ་ཆ་བརྔོས་བས་དུགས་བྱའོ།
གཟེར་མིག་བྱུང་ན་མེ་བཙའ་བྱའོ། །ཁྱད་པར་ལྷང་པར་རྡེའུ་ཆགས་པ་ལ་བཤིག་པའི་གདམས་པ་ནི། ཟེ་ཚྭ་སྒོང་གང་། རྒྱ་ཚྭ་ཐུན་གསུམ་ལས་མི་ཉུང་བ། མཚུར་དཀར་ནག་

༄༅། །མཐེབ་ཚིགས་ཙམ་རེ། རྒྱམ་ཚྭ། ཁ་རུ་ཚྭ། ཟེ་ཚྭ། རྭ་ཚྭ། ཙ་བ་ས་རུ་ཚྭ། ཐལ་ཚྭ། ཚ་ལ་དུལ་མ། ཡ་བཀྟ་ར། བྱང་གི་བུལ་ཏོག་འདི་རྣམ་གཙོ་བྱས་ཚྭ་སྣ་
ཚོགས་ཚད་ཐུན་བཟང་པ་རེ། སྒ་སྐྱ། པི་པི་ལིང་། དབྱི་མོང་། ཙི་ཏྲ་ཀ་ཐུན་ལོག་རེ། ཕོ་བ་རིས་ཐུན་གསུམ། སེ་འབྲུ། ཤིང་ཚྭ། སུག་སྨེལ། མཁལ་མ་ཞོ་ཤ། །
འཇམ་འབྲས། ལྕམ་པའི་འབྲུ། གླ་རྩི། ཨ་རུ་རའི་རྩེ་མོ་ཐུན་ཚད་རེ། གློ་ཡུལ་གྱི་སྡིག་པ་བུབས་གཅིག །སོ་བྱའི་གྲེ་བ་དང༌། ཕོ་བ་མཐེབ་ཚིགས་ཙམ། སོ་བྱའི་སྒྲོ་
གཞོབ་ཐུན་གཉིས། གོ་བོའི་ཕོ་བ་དང་བྲུན་ཐུན་ལོག་རེ། བོང་ཐོར་ནག་པོའི་ལག་མིག་གཡས་པ་བརྡར་བ་སེར་ཙམ་བསྲེགས་པ་ཐུན་ལྔ། གསེར་གྱི་བྱེ་མ་ཐུན་གཉིས། སྟར་
བཞི། དུང་ཐལ། འགྲོན་ཐལ། སྦྲུལ་ཤ། གསང་བ་སྨན་གཅིག་ཅེས་བྱ་བ་སྟེ། ཕོ་ལ་མོ་རྡེལ་མོ་ལ་ཕོ་རྡེལ་འདི་ཚོ་ཐུན་བཟང་བ་རེ། རྒྱ་རྩང་གི་ཤ་མཐེབ་ཚིགས་

ཙམ༑ འདི་རྣམས་རྩི་བཞིན་བཏགས་པ་ལ། བུ་རམ་གྱི་རིལ་བུ་སྲན་མ་ཙམ་དྲིལ་ལ། ཆང་བཟང་པོས་ཕུལ་ལ། རིལ་བུ་གསུམ་གསུམ་སུམ་ཡར་དུ་བཏང་། ཉ་ཕག་གི་ཤ་
ཅི་ཐུབ་ཟ། དཔྱད་འདི་ལྟར་ཡུན་བསྲིངས་པས། རྡེའུའི་རིགས་ཐམས་ཅད་ཞུ་ཞིང་ཞིག་ནས་ཆུ་ལམ་དུ་འབྱུང་བར་འགྱུར་རོ། །རྡེའུ་འཁྲུལ་ཞིག་ཆེན་མོ་ཟབ། ༈ །གྲང་བའི་
བྱེ་བྲག་གི་ནད་རིགས་ལ། ཡུལ་གྲང་སར་སྟན་སྲབ་མོ་ལ་ཙོག་པུར་འདུག་ཡུན་རིང་བའམ། ཟས་བཅུད་མེད་དང་། སྤྱོད་ལམ་འཁྲུགས་པ་སོགས་ཀྱིས་བཤང་ལམ་དུ་སྲིན་བུ་
དཀར་ཞིབ་ཁབ་རྩེ་འདྲ་བ་མང་དུ་འཕེལ་ཏེ། དགོངས་ཀའི་དུས་སུ་འདུག་མི་ཚུགས་པའི་ཟ་འཕྲུག་དང་། ཚ་ཟུག་ཆེར་སྐྱེ། ཚབས་ཆེན་གཞང་ཁ་ལུག་པ་དང༌། ཁྲག་ཏུ་
འཛག་པ་འང་སྲིད། འདི་ལ་ཟས་སྤྱོད་དྲོད་བཅུད་ཀྱི་རིགས་བསྟེན། གཞང་ལུག་ན། ཕག་རྐང་སྣུམ་ལྡན་རྙིང་པ་མེ་ལ་བསྲོས་པའི་དུགས་བྱ། སྒོག་གཅིག་མ། དྭ་བའི་རྩ་

༄༅། །བ། ཐང་ཕྲོམ་འབྲུ། བཅའ་ལྷ། ཕོ་བ་རིས། བྱི་ཏང་ག །ཐར་ནུ་རྣམས་ཆ་མཉམ། ར་ཚིལ་བཏུལ་མའམ་མར་རྙིང་ངམ། ཕག་ཚིལ་རྙིང་པ་གསུམ་གང་རྙེད་ལ་
སྦྱར༑ བལ་དང་བསྲེས་པའི་རིལ་བུ་མཐེབ་ཆུང་གི་རྩེ་ཙམ་བཤང་ལམ་གཞུག་གོ །གལ་ཏེ་དེས་མ་ཕན་ན། བྱི་ཏང་ག་ཁྱོར་བ་གང་ཞིབ་བཏགས་མར་སྦྱར་རིལ་བུ་ལྟོ་སྟོང་ལ་
སྲན་མ་རློན་པ་ཙམ་གསུམ་གསུམ་རྒྱུན་བསྲིངས་ནས་ཟོས་ན་ཕན་ནོ། །ཤིན་ཏུ་གསོ་དཀའ་ན། ཐར་ནུ་བཟང་པོ་དགུན་སྟོད་བརྐོས་པ་སྐམ་རློན་གང་རྙེད་མཐེབ་ཚིགས་ཙམ་
ཞིབ་བཏགས། ཆང་ཉིང་ཁུ་ཁྱོར་བ་གསུམ་ལ་བཙོ། །ཁུ་བ་རང་ལ་ཐིམ་པ་དང་། ལན་ཚྭ་ཐུན་གསུམ་དང༌། བྱི་ཏང་ག་རྡོག་པོ་ཉེར་གཅིག །ཞིབ་བཏགས་བསྲེས་པས་ཐུན་
གསུམ་དུ་བཅད་དེ། སྲོད། ནམ་གུང་། ཐོ་རངས་གསུམ་ཆང་གིས་དེད་ལ་བཏང་། ནང་འཁྲོག་ན་ཆུ་སྐོལ་ཡང་ཡང་བཏང་། དེས་གཞང་སྲིན་ཐམས་ཅད་འཁྲུ་བར་འགྱུར་

རོ༑ །རྗེས་ལ་ཟས་སྤྱོད་གཟབ། ལུས་ལ་དྲོད་ཡེ་མི་ཕེབས་པའི་རིགས་ལ་ནི། རྫོགས་རིམ་གྱི་སྐབས་སུ་བཤད་པའི་རྫས་ཀྱི་གཏུམ་མོ་དེ་བསྔགས་ཤིང་། ལར་གྲང་
བའི་ནད་རིགས་ཐམས་ཅད། བད་ཀན་སྐྱ་བོ་དང་། རླུང་ནད་གསོ་བའི་སྐབས་དང༌། འཁྲུལ་འཁོར་སྡེབ་ཤེས་པར་བྱས་ལ་བཅོས་པ་ཤིན་ཏུ་གལ་ཆེའོ།། ༈ ཁྲག་གི་ནད་ནི་
ཕྱི་ནང་སྟོད་སྨད་གང་ན་ཡང་། སློང་རྐྱེན་ཟས་སྐོམ་ཁ་སྐྱུར་ལན་ཚྭ་ཧ་ཅང་ཐལ་བ་ལས་འབྱུང་ཞིང་། སྤྱོད་ལམ་དལ་པོར་འདུག་འཕྲོ་ལ། དྲག་ཤུལ་བྱས་བ་དང༌། བརྡབས་
བརྡུངས༑ མཚོན་ཕོག་པ་སོགས་ཀྱིས་བསྐྱེད། ན་ལུགས་ལ། ཁྲག་གི་ནད་གསར་རྙིང་ལས། གསར་པ་ཕལ་ཆེར་རྩ་གྲིམས་ལ་དྲག །ཆུ་དམར་ཀུ་ཡ་དང་རླངས་པ་ཆེ།
སྐོམ་ལ་དད། མིག་དམར། གཟེར་བ་བརྟན། ཤས་གང་ཆེའི་ཕྱོགས་ཀྱི་ཡན་ལག་ལྕི་ཞིང་སྦྲིད། ནངས་སྔ་ལྕེ་ལ་བད་ཀན་མཐུག །མཆིན་དྲི་རོ་རྒྱབ་ན། ཚབས་ཆེ་ན་

༄༅། །དབུགས་ཐུང་། སྣ་ཁྲག་དང་སོ་ཁྲག་མོད་ཅིང་ལུད་པ་ཁྲག་ཏུ་འོང་། ནད་སྟོབས་ཆེ་ན་རྟགས་ཐམས་ཅད་ཚང་བ། འབྲིང་དང་ཐ་མ་དེས་ཤེས་སོ། །དེ་ལ་ཞག་ཏུ་
སྒུག་ལོང་མེད་པའི་ཁྲག་ནད་སྟོབས་ཆེན་ལ། དེ་མ་ཐག་ཏུ་གཏར་ལང་ཡོད་ན། ཏིག་ཏ། སྐྱུ་རུ། ཧོང་ལེན། བ་ཤ་ཀ །བ་ལེ་ཀ །སྤང་རྩི་དོ་བོ། རེ་སྐོན་རྣམས་ཀྱི་ཐང་
གུང་གཉིས་ལ་ཡང་ཡང་བཏང་། རྗེས་ནད་སྟོབས་དང་སྦྱར་ནས། རྩེའུ་ཆུང་། སྒང་རྩ། དྲུག་འགོ །རུ་ཐུང་ལ་སོགས་པ་གཏར། དེ་རྗེས་མ་ནུ་ཐུན་བཞི། རུ་རྟ་ཐུན་
གསུམ༑ ཀ་ར་ཐུན་ཚད་ཕྱེ་མ་རྩི་དང་འདྲ་བར་བྱས་ཏེ། མཛོ་མོ་ཤིང་གདུས་པའི་ཐང་གིས་ཕུལ་ལ་བཏང་། དེས་མ་ཆོགས་ན། གུར་གུམ། ཅུ་གང༌། གི་ཝང་། ག་བུར།
ཙནྡན་དམར་པོ། རུ་རྟ། སྐྱུ་རུ་ར། ཧོང་ལེན། མཚལ་དཀར། རྒྱལ་ཀར་རྣམས་ཕྱེ་མ་བྱས་ལ་ཐུན་རེ། མཛོ་ཚེར་དང་མ་ནུའི་ཐང་གིས་ཕུལ་ལ་བཏང་། ཕན་དཀའ་

འམ༑ ཁྲག་བཤལ་དགོས་ན། ཚ་ལ་ཐུན་གསུམ་བསྲེགས་པའི་ཐལ་བ། དན་རོག་དུག་ལྕེ་བཏོན་པ་བདུན། ཐར་ནུ་བ་ཆུར་བཏུལ་བ་མཐེབ་ཚིགས་ཙམ། རེ་ལྕག །ལྕམ་
རྩ༑ ཆུ་རྩ། དུར་བྱིད་ཐུན་ལོག་རེ། རྒྱམ་ཚྭ་ལུག་རིལ་ཙམ། སྲད་དཀར་འབྲུ་ཐུན་གཅིག བྱང་ཁྲ་རྡོག་པོ་ལྔ། སྡིག་སྲིན་ཐུན་རེ། གླ་རྩི་ཐུན་ཚད། མཚལ་དཀར་ཐུན་
བཟང་བ་ཞིག །སྟར་ཞུན་ཐུན་ཚད། འདི་རྣམས་རྩི་བཞིན་བཏགས་ལ། ཨ་རུ་ར་རྩེ་སྙུང་། སྐྱུ་རུ་ར། བཙོད། མཛོ་མོ་ཤིང་། མ་ནུ་བྱང་བུལ། ལྷོ་སྒ་རྣམས་ཀྱི་ཐང་ཚན་
མོ་ཧུབ་རེས་ཕུལ་ལ་བཏང་། དེས་རྩ་ལྟོས་སྦྱོང་དབྱུང༌། ལོག་ནོན་རྗེས་གཅོད་སྤྱི་དང་མཐུན། སློང་རྐྱེན་གྱི་ཟས་སྤྱོད་རིང་དུ་སྤང་བར་བྱའོ། །ཁྲག་གི་ན་ཚ་རྙིང་པ་ལ། རྩ་ཆུ་
ངེས་མེད་དུ་སྟོན་སྲིད་པས། གབ་རྙིངས་དུག་ཚད་བད་སྨུག་གི་སྐབས་སོགས་དང་འཁྲུལ་འཁོར་སྡེབ་ཤེས་པར་བྱའོ། །གཙོ་བོར་དཔྱད་མཆོག་གཏར་ག་ཁོ་ན་ཤིས་པས། །

༄༅། །ལུས་ཟུངས་ཁྲག་མདོག་དང་སྦྱར་ཤེས་པར་བྱའོ། །སྣ་ཁྲག་མ་ཆོད་པ་ལ་སྨིན་མཚམས་དབྱུག་བཅོས་བྱ་བའམ། སྤུ་བས་བསྲེག །སྣ་ནང་དུ་རེ་ལྕག་ཕྱེ་མ་བལ་འདབ་
ལ་དགྲམ། དེ་རེང་བུ་བྱས་ཏེ་ཁེབས་པ་བརྫང༌། མགོ་རོ་སྟོད་ཐམས་ཅད་ཆུ་གྲང་གི་རྒྱུན་བྲན། ནང་ནས་སྣ་ཁྲག་ཁོ་རང་སླ་ངར་བརྔོས་པའི་ཕྱེ་མ་དེ། དོམ་མཁྲིས་དང་མི་
མཁྲིས་གཉིས་ཀྱིས་གཙོས་པའི་མཁྲིས་སྣ་ཚོགས་ཚད་དང་། བྲག་གི་མཚེ། མཁན་སྐྱ། སྐྱེར་ཤུན། སྲན་མའི་མེ་ཏོག །སྤྲ་བའི་འབྲུ་རྣམས་གདུས་པའི་ཐང་གིས་ཕུལ་ནས་
བཏང་༑ རྩེ་ཆུང་གཡས་གཡོན་གྱི་འགོ་དང་དཔུང་འགོ །དབུགས་ཀྱིས་གར་སླེབ་ཏུ་མེ་བཙའ་གདབ། ཚབས་ཆུང་བ་ལ། སྒྲོ་སུངས་ཀྱི་ཕྱེ་མ་ཡོས་ཚིག་ཆིག་ཐང་གིས་འཕུལ་
ལ་བཏང་། མངལ་ཁྲག་འབྱམས་པ་ལ། རྒྱལ་ཀར་བཟང་པོ་ཆང་གིས་ཕུལ་ལ་བཏང་། ཡོས་ཚིག་ཐང་ཡང་བཏང་། རྟ་ལྤགས་པའི་ཐང་ཡང་བཏང་། མཚལ་དཀར་དོམ་

མཁྲིས་རྒྱལ་ཀར་གསུམ། རྒྱ་ཚོས་ཞུ་མཁན་གྱི་ཁུ་བ་ཕྱུང་བའི་ཁཎྜ་ལ་བཏབ་ནས་རིལ་བུ་ལུག་རིལ་ཙམ། ཆང་གི་སྙིང་ཁུས་ཕུལ་ན་མི་ཕན་མི་སྲིད་དོ། ༈ །དེ་ནས་ཆུ་སེར་
གྱི་ནད་རིགས་བཅོས་པ་ནི། ནད་རིགས་མང་ཡང་ཆུ་སེར་དཀར་ནག་གཉིས་སུ་འདུས། དཀར་པོའི་རིགས་ཐམས་ཅད་ཀྱང་གྲང་བ་དང་བསྡོངས་ལ། ནག་བོའི་རིགས་ཐམས་
ཅད་ཀྱང་ཚ་བ་དང་བསྡོང་། གདོན་རྒྱབ་ས་བདག་ཀླུ་གཉན་གྱིས་བྱེད། ཚབས་ཆེ་བ་རྣམས་མཛེ་ནད་དང་འབྲིང་པར་དྲེག་གྲུམ། ཐ་མས་ཀྱང་མེ་དབལ། གླང་ཤུ་བས་ལྡག་
ཟ་ཕྲུག་མགོ་ལུས་ཀྱི་རྨ་རྣམས་ཉེས་པ་ཐ་དག་སྐྱེད་པར་བྱེད་དོ། །རྟགས་ནི་སྐྲངས་སྦོས། ཤུ་ཐོར། དམུ་རྫིངས། སྨིན་མ་བྱི། ཤ་རོ་ཤ་འཕྲིག །ཚ་ཙག །ཟ་སྦྲིད། གྲང་
ཐིག ༑མིག་རྩ་འགྱུར་བ་ལ་སོགས་འབྱུང་། དེ་དག་ཀུན་ལ་ཕན་པའི་གཉེན་པོ་ནི། འབྱོར་ལྡན་རིན་པོ་ཆེ་ལ་བརྟེན་པ་དང༌། དབུལ་ཕོངས་གང་འབྱོར་ལ་བརྟེན་པའི་ཚུལ་

༄༅། །གྱིས་གསོ་བའོ། །དང་པོ་ནི། གསེར་ཞོ་གང་ཐོག་མར་ལྷད་དང་ཕྲལ། དེ་རྗེས་སྦྲང་ཤོག་ཏུ་བརྡུང་བར་བྱས། དེ་ནས་ཚ་བརྡུངས་བྱ་སྟེ་ཤིན་ཏུ་ཞིབ་པར་བཏགས། །
དེ་ཉིད་ཨ་རུ་ར་གསེར་མདོག་གཅིག །ནག་མཚུར་སྦུ་བ་ཐུན་གསུམ། རྒྱ་ཚྭས་གཙོར་བྱས་ཚྭ་སྣ་ཚོགས་ཚད་ཐུན་རེ། སྟར་ཞུན་ཐུན་གསུམ། བྱང་བུལ་ཐུན་བཞི་གདུས་པའི་
དྭངས་མ་ལ་ལན་གསུམ་བཀྲུ། མུ་ཟི་གསེར་འདྲ་དུལ་མ་གསེར་གྱི་ལྗིད་དང་མཉམ་ལྡན། ཚྭ་ལ་སུམ་ལྡན། ཏིལ་ནག་གི་འབྲུ་ཐུན་བཟང་རེ། ཟར་མ་ཐུན་གསུམ་རྩི་བཞིན་
དུ་བཏགས་ལ། རྙེད་ན་ཟར་མའི་མར་ཁུ། མ་རྙེད་ན་མར་ནག་གི་འཕང་ལོ་བྱ། རས་གཙང་མ་དང་སོལ་འདག་གིས་ཚུལ་བཞིན་དུ་དྲིལ་ལ་དལ་བུས་བསྐམ་སྟེ། མུ་ཟི་དྲི་མ་
སོགས་ཀྱི་བར་དུ་ཧར་སྦུད་མི་བྱ་བར་ག་ལེ་གཉུག་བསྲིངས་ལ་བསྲེག །ཚོས་ནས་གསེར་ཐལ་དེ་དང་ཚ་བ་གསུམ། ཚྭ་སྣ་གསུམ་ལ་སོགས་པ་ལན་ཚྭའི་རིགས་རྙེད་ཚད། སྟར་

བུ་ཐུན་བཟང་གསུམ་དང་བཅས་པ་གདུས་པའི་ཁུ་བ་དངས་མས་ཡུན་རིང་དུ་བཙོས་ཏེ། གསེར་སྲེག་བྱེད་ཀྱི་གཉེན་པོའི་ཐལ་བ་དང་མ་བྲལ་གྱི་བར་དུའོ། །དེ་ནས་སླར་ཡང་
ལན་ཚྭ་སོགས་ཀྱི་དྲི་མ་ཡང་མ་དག་གི་བར་དུ་ཆུ་གཙང་གིས་ལེགས་པར་བཀྲུས་ཏེ། གསེར་ཐལ་དྲི་མ་གཞན་ཕྲལ་ཏེ། ཆང་གི་ཕབས་ལྟ་བུ། སྨན་གཞན་ཐམས་ཅད་ཀྱི་ནུས་
པ་བསྐྱེད་པའི་རྒྱལ་པོ་བླ་ན་མེད་པ་གོང་ན་མེད་པའོ། །གསེར་ཐལ་ཞོ་གང་། དངུལ་ཆུ་ཞོ་གང་། མུ་ཟི་སེར་པོ་དུལ་མ་ཞོ་གང༌། ལྷན་ཅིག་ལྕགས་སྡེར་གྱི་ནང་དུ་མེ་ཆེ་ཆུང་༔
འཚམས་པ་ལ་བཞུ་ཞིང་ལེགས་པར་དཀྲུགས་པ་སྣག་ཚ་འདྲེས་པ་ལྟར་རྡོ་གཞོང་དྲོད་ལྡན་དུ་སྔ་དྲོ་གཅིག་འཐག །ཤིང་ཀུན། བོང་ང་ནག་པོ། གུ་གུལ་ནག་པོ། ཤུ་དག །
ཨ་རུ་ར་གསེར་མདོག །རུ་རྟ་བཟང་པོ་ཞོ་རེ་རེ། བཟང་དྲུག་ལྷད་མེད་ཐུན་ལོག་སྟེང་། སྟག་ཤ །ཆུ་སེར་སྨན་གསུམ། ནུས་པ་ཅན་གྱི་བདུད་རྩི། ཟངས་ཐལ་སེང་ལྡེང་

༄༅། །ཁཎྜ་ཐུན་གསུམ་གསུམ། འདི་རྣམས་སོ་སོར་རྩི་བཞིན་འཐག་གོ །དེ་ནས་ཐམས་ཅད་བསྲེས། ལོ་བརྒྱད་ཆུས་འདམ་ཐག་ཉི་མ་གསུམ་བྱས། རྒྱ་སྣག་ལྟ་བུ་གྱུར་
ཚེ༑ གླ་རྩི་འབྲུམ་བུ་ཅན་ཐུན་བཟང་བ་གཉིས་ཆུ་ལ་སྦྱངས་ཏེ་བསྲེས། དེ་ནས་རིལ་བུ་སྲན་ཆུང་ཙམ་དྲིལ་ནས། སྨན་ལྟོ་དང་སྦྱར་ཏེ་ཡུན་བསྲིངས་ནས་བསྟེན་ན། མཛེ་ནད་
དྲེག་གྲུམ་གྱིས་གཙོ་བྱས་ཆུ་སེར་གྱི་ནད་རིགས་ཐམས་ཅད་དང་། སྟེང་འོག་གི་གདོན་ཐམས་ཅད་འཇོམས། ཁོང་སྲུང་དུ་བསྟེན་པས་འགོས་ནད་ཐམས་ཅད་སྲུང་བར་འགྱུར་
རོ༑ །དེ་ལྟར་མ་ལྕོགས་ན་བཙན་དུག་འབྲི་ཚིལ་མ། ཤ་ཆེན་རུལ་སུངས་མེད་པ། པི་པི་ལིང་ལྗིད་མཉམ། ཆང་བཟང་པོས་འདམ་བཏགས་བྱས་པའི་རིལ་བུ་སྲན་ཆུང་ཙམ་
དྲིལ་བས། ཆུ་སེར་གྱི་ནད་གྲང་ཤས་ཅན་ཐམས་ཅད་ལ་ཕན། བཙན་དུག །ཨ་རུ་ར་གསེར་མདོག །སེང་ལྡེང་ཁཎྜ། སྤོས་དཀར་རྟ་སོ་མ་ཆ་མཉམ། ལོ་བརྒྱད་དྲི་ཆུས་

འདམ་བཏགས་བྱས་པའི་རིལ་བུ་བསྟེན་ན། ཆུ་སེར་ཚ་ཤས་ཆེ་བ་རྣམས་ལ་ཤིན་ཏུ་ཕན་ནོ། །ཁྱུང་ལྔ་མཚན་ཉིད་དང་ལྡན་པ་ཡུན་རིང་དུ་བསྲིངས་ནས་བསྟེན་ན་ཡང་མཛེ་ནད་
ལ་ཤིན་ཏུ་ཕན་ནོ། །མུ་ཟི་གསེར་འདྲ་དུལ་མ་དང༌། ཨ་རུ་ར་རྒྱ་གར་མ་ཆ་མཉམ་སྦྲང་རྩི་དང་སྦྱར་བའི་རིལ་བུ་ཆ་བསྐྱེད་ནས་བཏང་ན་མཛེ་ལ་མཆོག་ཏུ་ཕན། སེང་ལྡེང་
དང༌༑ དྲི་ཆེན་དང༌། བསེ་ཞོའི་སྦྱོར་སྡེ་ཡང་ཕན་པ་ནི་གཞུང་གཞན་དུ་ཤེས་བར་བྱའོ། །ས་རླན་དང་ཁ་ཆར་ན་བུན་ཤས་ཆེ་ཞིང་ཉི་མ་ཤར་ཆུང་བའི་སར། ཟས་བཅུད་མེད་
ཟོས་པའམ། ལུས་སྦྱངས་སམ། ལུས་ཀྱི་བྱ་བ་དྲག་པོ་མི་བྱེད་པར། དལ་བུར་འདུག་བ་སོགས་ལ། ཆུ་སེར་གྱི་ནད། ཆུ་ནད་ཅེས་བྱ་བ་འབྱུང་སྟེ། ནད་རྟགས་ནི། ཤ་
སྤོབ་ཅིང་སྐྲངས་སོབ་ཏུ་འགྱུར་ནས་ལྡིར་བའམ། ཡང་ན་ཤ་པགས་འཐོམ་སྐམ་མདོག་སྔོ། དང་ག་འགྲིབ། ཟས་ཀྱང་ཕོ་བས་མི་འཇུ། གཉིད་ཡེར་བའམ། སྟེང་ཤོད་ཆེ། །

༄༅། །ལུས་ཆ་ནས་རྫི། དབུགས་རྒོད། སྙིང་རྡེབ། ཡན་ལག་ཞ་རེངས་འཁུམས་པ་དང་། སྟོད་འཚངས་ལ་སོགས་པ་འོང་། འདི་རིགས་དྲོད་བཅོས་འཕྲོད་ཀྱང་། ནད་
རྟགས་རྩ་ཆུ་ཚ་བ་སྟོན་པ་ཡང་འོང་བས། ཞིབ་ཏུ་མ་བརྟགས་པར། གཏར་ག་དང་ག་བུར་བཏང་བ་སོགས་བྱས་ན་ཕུང་བས། ལེགས་པར་བློ་ཞིབ་པ་གལ་ཆེ། ནད་འདི་ཐལ་
ན༑ མཛེ་དང་། དྲེག་གྲུམ་དང་། དམུ་འོར་སྐྱ་རྦབ་སོགས་སུ་འགྲོ་ཉེན་ཡོད་པས་བསྒྲིམ། བཅོས་ཐབས་ནི། དང་པོ་སེ་འབྲུ་ཐུན་གསུམ། སུག་སྨེལ། ཤིང་ཚྭ། པི་པི་
ལིང་ཐུན་བཟང་ཞིག །ཁ་ཆེ་གུར་གུམ་ཐུན་བཟང་གཉིས། བུར་དཀར་ཐུན་གསུམ་རྣམས་ཕྱེ་མ་རྩི་ལས་ཞིབ་པར་བར་བཏགས་ལ། ནངས་སྔ་མོ་ཆུ་སྐོལ་གྱིས་ཕུལ་བ་ཐུན་རེ་
བཏང་བ་རྒྱུན་བསྲིང་བ་གལ་ཆེ། དེ་ནས་མཁྲིས་པ་དང༌། འཁྲུགས་རྙིང་གི་ནད་གཞི་ཚབས་ཆེན་སྔ་གོང་ནས་ཡོད་བ་རེ་རེ་ཙམ་མ་གཏོགས་པ་ཆུ་ནད་ཀྱི་རིགས་སྟོད་སྨད་ཕྱི་ནང་

གང་དུ་བྱུང་ཡང་། བཙོང་བུའི་ཚོད་མ་ཚོས་པར་བཙོས་ལ་གཡག་ལུག་མཛོའི་ཨོལ་མདུད་དང་། ཝ་ཤ་གང་རྙེད་དང་ཞིབ་ཏུ་བརྡུངས་ལ་བཏབ། མར་དང་ལན་ཚྭ་ཡང་རན་
པར་བཏབ་ནས་འགྲངས་རན་ཙམ་སྟེར། ཉ་ཤ །གཅན་གཟན་ཤ །རྟ་བོང་གི་ཤ །སྦྲང་རྩི་དུག་མེད་ནས་རྙིང་གི་ཟན། ཆང་ཞིམ་རྒྱབ་མེད་བསྟེན། ཟས་སྐོམ་དང་སྨན་
ཐུན་ཆུང་བ་ཡུན་བསྲིངས་ནས། སྔ་མ་ཞུ་རྗེས་རྟིང་མ་བཏང་བ་གལ་ཆེའོ། །ཐུན་ཆེ་ན་འཇུ་དཀའ་ཞིང་ནད་སྣ་ཚོགས་སྐྱེད་པར་འགྱུར་བས་སྤང་། དེས་མ་ཞི་ན་ཆུ་སེར་གྱི་
འཕྲུལ་བཤལ་བཏང་སྟེ། སྔོན་འགྲོ་ལ་མཁན་དཀར། སྦང་མ་ཆུ་འཇམ་བསྲོས་པའི་ཁྲུས་བྱས། རྗེས་སྤང་སྤོས་ཀྱི་ཕྱེ་མ་མར་ཁུར་སྦྱར་བས། ལྟོ་བ་མ་གཏོགས་བསྐུ་མཉེ་
ཐེམ་པར་བྱའོ། །ལེགས་པར་འཕུར་ཞིང་ལེགས་པར་བསྲུབ། སྔོན་དུ་འགྲོ་བའི་སྨན་ནི། སྒ་ཏིག་ནག་པོའི་ཁཎྜ་ལུག་རིལ་ཙམ་གསུམ། ཟེ་ཚྭ། གཙང་གཡེར། བྱང་བུལ་

༄༅། །ཐུན་ལོག་རེ། འབུ་སྐྱོགས་དུང་འདྲ་རྡོག་པོ་བཅུ་གཅིག །འདི་རྣམས་ཞིབ་བཏགས་རིལ་བུ་དགུ་བྱས་སྟེ། རབ་ཤ་བའི་ཤ་ཁུ། འབྲིང་ནགས་ཀྱི་འོབས་ཀྱི་ཤ་ཁུ།
དེ་མ་རྙེད་ན། ཟླའི་རྩ་ལོ་བརྡུངས་ཁུས་ཕུལ་ལ། རིལ་བུ་གསུམ་གསུམ་སྲོད་ཀྱི་དུས་སུ་བཏང་སྟེ། ཞག་གསུམ་སོང་ནུབ་རིལ་བུ་རྫོགས་པ་དང༌། དངོས་གཞིའི་སྨན་ནི། སྒ་
ཏིག་ཁཎྜ་ལུག་རིལ་ཙམ་པ་བཞི་དང་། ཐར་ནུ་བཟང་པོ་དགུན་སྟོད་བརྐོས་པ་མཐེབ་ཆེན་ཙམ་པ་ཞིབ་བཏགས་པ་ཆུ་ཁྱོར་བ་གསུམ་དང་བསྲེས་ཏེ་ཁུ་བ་རང་ལ་ཐིམ་པ་དང༌།
དན་རོག་ལྕེ་ཤུན་ཕྲལ་བ་གསུམ། ཨ་རུ་རའི་རྩེ་གསུམ། དུར་བྱིད་ཐུན་གསུམ། སྤོས་དཀར་རྟ་སོ་མ། རྒྱ་ཚ། སྡིག་སྲིན་བ་དམར་ཆུའི་ཁཎྜ་རྣམས་བཟང་བ་ཐུན་རེ།
མཚལ་དཀར་ཐུན་ཕྱེད་བྱང་བ་དམར་ཁྲ་རྡོག་པོ་ལྔ། འདི་རྣམས་རྩི་བཞིན་དུ་བཏགས་ལ། རིལ་བུ་སྲན་མ་ཕོས་པ་ཙམ་དུ་དྲིལ་ལ། ནུབ་མོ་ཟླ་ཚོད་ཕོར་གང་སྟེར། སྲོད་དུས་

རིལ་བུ་ལྔ་དང་། མར་ལུག་རིལ་ཙམ། ཆང་གར་མ་ཧུབ་གཅིག་གིས་ཕུལ་ལ་བཏང་། གོས་དྲོ་བར་བྱ། ཟུག་གར་སྐྱེས་སུ་རྡེའུ་བརྔོས་པའམ ཡོས་དུགས་བྱ། སྐྱུགས་ན་རྡོ་
གྲང་སྐེ་ལ་བདུག་ཅིང་། གདོང་ལ་ཆུ་ལྕག་བརྡེག་མ་ཕིགས་ན། རིལ་བུ་ཐུན་ཆུང་ལ་གྲངས་མང་བར་སྐྱར། ལྕག་ནི་མི་གཏོང་བ་གནད་ཡིན། རླུང་སྟོབས་ཆེན་སྐྱེས་ན་གསུར་
གྱིས་བདུག །མཛོ་མར་གྱིས་བསྐུ་མཉེ་བྱ། ཤ་ཆེན་རུལ་སུངས་མེད་པ་ཐུག་པ་བསྐོལ་བའི་སྐྱོ་ཚ་བསྟེན། སྦྱངས་རྗེས་གཅོད་པ་ནི། འབྲས་སམ་ཕྱེ་ཐུག་ཤིན་ཏུ་ཚོས་ཤིང་ཐོན་
པར་བསྐོལ་བའི་སླ་སེར་བ་ཐེབ་འགའ་སྟེར། དེ་རྗེས་འབྲས་སམ་ཕྱེ་ཐུག་མར་གསར་སྡོར་ལྡན་དང༌། བཙོས་ཟན་སླ་མོ་འགྲངས་ཙམ་སྦྱིན། བསྲན་བཟོད་ན་ཞག་འགའ་སྐོམ་
ལ་འཛེམ། བསྲན་མི་བཟོད་ན་ཤ་ཆེན་རུལ་སུངས་མེད་པའི་ཐང་ངམ། འབྲས་ཚོས་བར་བཙོས་པའི་ཐང་ངམ་བསྣུར་ཏེ། མར་གསར་ཅུང་ཟད་བཏབ་པ་གདུས་པའི་དྭངས་མ་

༄༅། །སླ་མོའམ། ཐང་ཚན་མོ་ཡང་ཡང་བླུད། དེས་ཀྱང་ཤིན་ཏུ་བསྲན་མི་བཟོད་ན། ད་ཏྲིག་འབྲུའི་ཤུན་པ་འུ་སུ། སེ་འབྲུ་ལྕམ་བའི་འབྲུ་རྣམས་ཁྲམ་ཁྲུམ་བརྡུངས་པའི་
ཐང་གི་དྭངས་མ་གྲང་དུ་བཅུག་ལ་སྐོམ་དུ་བསྟེན། དེ་རྗེས་ཤ་གསར་གྱི་ཚོ་ཁུ་སོགས་ཟས་སྐོམ་བསིལ་དྲོད་སྙོམས་ལ་འཇུ་སླ་ཞིང་། བཅུད་དང་ལྡན་པས་ལུས་ཟུངས་གསོ་བ་
གལ་ཆེ། འཕྲུལ་བཤལ་འདིས་ནི། སྤྱིར་ཆུ་སེར་གྱི་ནད་རིགས་ཐམས་ཅད་དང་། ཁྱད་པར་དམུ་འོར་སྐྱ་རྦབ་དང་། དྲེག་གྲུམ་ཆུ་ནད་ལ་མཆོག་ཏུ་ཕན་པའི་གདམས་པའོ། །
འཕྲུལ་བཤལ་ལུས་ཟུངས་ཀྱིས་མི་ལྕོགས་པ་རྣམས་ལ། སྒ་ཏིག་ཁཎྜ་ཆ་གཉིས་ཁ་ཆེ་གུར་གུམ་ཨ་རུ་ར་གསེར་མདོག་གཉིས་ཆ་རེ་རེ་ཞོ་ལ་བཏེགས་ནས་མ་འཕྱུགས་པ་བྱས་ལ། །
ཕྱེ་མ་རིལ་བུ་གང་བདེ། མར་གསར་མར་ཁུ་ཧུབ་རེས་ལྟོ་སྟོང་ལ་ཕུལ་ཏེ་བཏང་། ཆུ་སེར་ཚ་བ་པགས་ལ་མཆེད་པའི་མེ་ལྕེ་འཁོར་ལོ་ལ། མེ་དབལ་ཞེས་གྲངས་བ་ལ་ཐོག་

མར་དངུལ་ཆུ་ཞོ་ཕྱེད། མུ་ཟིལ་སེར་པོ་དུལ་མ་ཞོ་ཕྱེད་གཏུན་དྲོད་ལྡན་ལ་སྔ་དྲོ་ཅིག་འཐག །དེ་སྟེང་དུ་བྱང་པ་དམར་ཁྲ་རྡོག་པོ་ལྔ། རྒྱ་ཚྭ་ཐུན་བཟང་བ་ཅིག །ཨ་རུ་ར་
གསེར་མདོག་གཅིག་གི་སུམ་ཆ། བཙན་དུག་བཟང་པོ་སྲན་མ་ཙམ་གཉིས། ཐར་ནུ་བཟང་པོ་མཐེབ་ཚིགས་ཙམ་གཉིས། བ་ཆུའི་ཁཎྜ་ཐུན་གཉིས། རྩི་བཞིན་བཏགས་པའི་
རིལ་བུ་སྲན་ཚོད་རིམ་པས་བསྐྱེད་ལ་ཆུ་སྐོལ་གྱིས་འཕུལ་བཏང་། མུ་ལྟོའི་སྦྱངས་ཐེབ་ནས་སྨན་འཕྲོ་བཅད་ལ་ཆུ་སྐོལ་གྱི་ལྕག་མང་དུ་བཏང་། རྗེས་ཟས་སྤྱོད་ལ་གཟབས། ཕྱི་
ནས་བྱུག་པ་ནི། བྲག་ཞུན་དུད་པ། ལྷམ་མཐིལ་གྱི་དྲེག་པ། རྐང་རུས་རྣམས་དང་། མི་ཁྱི་ཕག་གི་བྲུན། སྤྱང་བྲུན་ཆུ་རྩ་སྟག་ཤ །ཀྱི་ལྕེ་དཀར་པོའི་རྩ་བ། ར་དུག་རྩ་
བ༑ མུ་ཟི་སེར་པོ། ཤུ་དག །གླ་རྩི། ཙནྡན་དམར་པོ། སྤྲུ་མའི་རྩ་བ། འདི་རྣམས་གང་འབྱོར་ལ། ཐར་ནུ་དུད་པ་མ་ཤོར་བ་བསྲེགས་པའི་དུད་སོལ་ཡལ། རེ་ལྕག་རྩ་

༄༅། །བ། བྲེ་གའི་འབྲུ་རྣམས་དཔུང་ཆེན་བཟང་། དེ་རྣམས་རྩི་བཞིན་བཏགས་པ་ལ། ལོ་བརྒྱད་དྲི་ཆུའམ། བ་ཆུ་ལ་སྦྱར་ནས་བྱུགས། ཚ་དབལ་ཆོགས་ནས་ཁུ་བ་སོང་
དུས༑ སྤོས་དཀར་མར་ནག་ལ་བཞུ་བ། སུག་པ། བཙན་དུག །ཐར་ནུ་རྣམས་དུད་པ་མ་ཤོར་བ་ཕྱེ་ཚིག་ཙམ་བསྲེགས་པའི་ཕྱེ་མ་བསྲེས་ནས་བྱུག་ཅིང་ཉི་མ་ལ་བསྲེགས་
པས་ཕན། ཤུ་བ་ཕན་དཀའ་བ་ལ། ཐར་ནུ། བུལ་ཏོག །ཆུ་རྩ། མུ་ཟི། ལན་ཚྭ། དུད་པ་ཕབས། མར་རྙིང་སྦྱར་བ་བྱུགས་ནས་ཉི་མ་ལ་བསྲེག །ཡང་སྔོའི་ཚ་བ་
གསུམ༑ ར་དུག་པ། ཐར་ནུ། ཆུ་རྩ་ཤོག་སྔོན་གྱི་ཐལ་བ་རྣམས་མར་དང་སྦྱར་ནས་བྱུག་པས་ཕན། ཡང་ན་སྤོས་དཀར་མར་ནག་ལ་ཤུ་དག །ཡུང་བ། རམས། ཐལ་ཀ་
རྡོ་རྗེ་རྣམས་ཕྱེ་མ་བཏགས་པ་བྱུག །ཡང་ཐལ་ཀ་རྡོ་རྗེ། གཡེར་མ། སྦུར་བ། དྲི་ཆེན། ཆུ་རྩ་མར་ནག་དང་སྦྱར་ནས་བྱུག་པས་ཕན། ཡང་ན་བྱང་པ། མུ་ཟི། བུལ་

ཏོག ༑ཐར་ནུ། ཆུ་རྩ། ཕག་ཚིལ་རྙིང་པ་སྦྱར་བ་བྱུག་པས་ཕན། ཡང་ན་གཡེར་མ། པི་པི་ལིང་། ཐར་ནུ། སྤུ་རྩ། མུ་ཟི། ལན་ཚྭ་མར་སྦྱར་བྱུག་པས་ཕན་ནོ། །ཐོར་
པ་དཀར་ནག་གི་རིགས་གང་ཡིན་ཀྱང་དངུལ་ཆུ་ཞོ་གང་། མུ་ཟི་དུལ་མ་ཞོ་གང་དང་ལྷན་ཅིག་གཏུན་དྲོ་འཇམ་བྲལ་བ་སྔ་དྲོ་ཅིག་འཐག །དེ་ལ་བཙན་དུག །ཨ་རུ་ར་ཞོ་ཕྱེད་རེ་
བསྲེས་ཏེ། སྐམ་བཏགས་ཉི་མ་ཕྱེད་བྱས་ནས། རྣ་འབྲུ་རེ་རེ་ཆང་ཞིམ་ཧུབ་རེས་ཕུལ་ནས་བཏང་། རྔུལ་དབྱུང་ན་ཤིན་ཏུ་ཕན་ནོ། །འདིས་གག་ལྷོག་གཟེར་གསུམ། རིམས་
ནད་གཞན་ཐམས་ཅད་དང་། སྲིན་གླང་ཐབས་ཀྱང་སེལ་ལོ། །གསེར་ཐལ་མ་འཛོམ་ཡང་། གོང་གི་དངུལ་ཆུའི་སྦྱོར་བ་ཁོ་ནས། ཆུ་སེར་གྱི་ནད་རིགས་དུ་མ་འཇོམས།
སྦྲང་རྩི་དུག་ཅན་ཆ་ཡིས་གོམས་པ་ཟོས་ནའང་། ཆུ་སེར་གྱི་ནད་རིགས་ཕལ་ལ་ཕན་ནོ། །རུས་ལ་ཞེན་པའི་ཆུ་སེར་གྱི་ནད་རིགས་ཕལ་ཆེ་བ་ནི། སྦྲང་ཆང་མཆོག་ཏུ་ཤིས་

༄༅། །ཤིང་། སེང་ལྡེང་གི་སྨན་མར་ཡང་བསྔགས་སོ། །གཉན་གྱི་ནད་ཅེས་བྱ་བ་ནི། རང་གི་ལུས་ལ་སྣོད་ཆ་བཅུ་ཡོད་པའི་ལུས་ཟུངས་ཀྱི་ནང་ནས། ཁྲག་གང་དུ་གནས་
བའི་སར། ལྷན་ཅིག་སྐྱེས་པའི་སྲིན་བུ་ཟངས་ཀྱི་མདོག་ཅན། ཤིན་ཏུ་ཕྲ་བ་མིག་གི་འབྲས་བུ་ལྟར་མི་མངོན་པ་བདུན་མཆིས་པས། སྐད་ཅིག་ཡུད་ཙམ་ལ་སྤྱི་གཙུག་ནས་རྐང་
མཐིལ་ཡན་ཆད་ཀྱི་ལུས་ཟུང་བདུན་པོའི་སར་རྒྱུ་ནུས་པས། རྣམ་པར་མ་གྱུར་ན་ལུས་ཟུངས་ཀྱི་གྲོགས་སུ་འགྱུར་ལ། དུས་གདོན་ཟས་སྤྱོད་ཀྱིས་རྐྱེན་པའམ། གྲིབ་དང་གཞན་
ན་བ་ལ་འབགས་ནས་འགོས་པ་སོགས་ཀྱིས་བསྐྱེད་དེ། སྲིན་ཁྲོས་ལུས་ལ་ཟོས་པས། གག་ལྷོག་གཟེར་གསུམ་ཡ་མ་དང༌། འབྲས་ཀྱི་རིགས་ཞྭ་ལོག་འཁྲུ་སྐྱུག་ཕོ་ལོག་གླང་
ཐབས་ལ་སོགས་པའི་ཉེས་པ་རྣམས་བསྐྱེད་པས། རྒྱུ་མཚན་དེས་ན། དཀར་མངར་ཟོས་ན་དེའི་ནུས་པས་སྲིན་གྱི་གསོས་སུ་གྱུར་ནས། ནད་པའི་ལུས་ལ་གནོད་ལ། དུག་

རིགས་རྣམས་ནུས་པ་རྣོ་བས། སྲིན་མྱུར་དུ་གསོད་ཐབས་དང་ལྡན་པས་དུག་རིགས་ཐམས་ཅད་གཉེན་པོ་ལ་བཏང་བའོ། །དེ་ལ་གཉན་རིགས་གང་ཡིན་ཡང་། ཕན་ཆེ་ལ་
གནོད་པ་མི་སྐྱེལ་བའི་སྨན་སྦྱོར་འགའ་ཞིག་བསྟེན་པར་བྱའོ། །དེ་ལ་ཀུན་ཀྱི་སྤྱི་འགྲོ། བཙན་དུག་འབྲི་ཚིལ་མ། ཤུ་དག་ནག་པོ་བཟང་ཆེན། གླ་རྩི་འབྲུམ་པ་ཅན་གསུམ། །
དུས་སུ་བཏུས་བའི་བཟང་ཆེན། ཞོ་ལ་བཏེགས་ན་ལྗིད་མཉམ་སྟེ། མདོག་འགྱུར་བའི་མཚལ་དང་བཅས་པ། དང་པོར་སོ་སོར་རྩི་བཞིན་འཐག །དེ་ནས་བསྲེས་ཏེ་སྔ་དྲོ་
གཅིག་སྐམ་བཏགས་བྱས། དེ་ནས་ལོ་བརྒྱད་ཆུས་འདམ་བཏགས་བྱ། དེ་ནས་ལོ་བརྒྱད་ཆུས་བྲན་ཅིང་སྔ་དྲོ་གཅིག་འདམ་བཏགས་ལེགས་པར་བྱས་ལ། རིལ་བུ་སྲན་མ་ཆུང་
ཙམ་བྱས་ཏེ། རབ་གནས་བྱས་ལ་སྣོད་བཟང་པོར་བཅང་ངོ༌། །དགོས་དུས་ནད་སྟོབས་ལང་ཚོ་སྨན་ལྟོ་ཆེ་ཆུང་དང་སྦྱར་ནས་བཏང་བས། གཉན་གྱི་རིགས་སུ་གྱུར་པ་ཕྱོགས་

༄༅། །མེད་དུ་འཇོམས། རིམས་ནད་ཀླད་གཟེར་དང་མཁྲིས་པ་རྩར་རྒྱུག་སྲིན་གླང་ཐབས་ཐམས་ཅད་ཀྱི་གཉེན་པོ་བླ་ན་མེད་པའོ། །སྨན་ནད་ཆེ་ན་གླ་རྩིའི་ཐང་བཏང༌། །
དེས་མ་ཆོགས་ན་པི་པི་ལིང་གི་ཐང་བཏང་། དེས་ཀྱང་མ་ཆོགས་ན་བྱང་ཚ་བཟང་པོ་ཁྱོར་གང༌། བྲག་སྐྱ་ཧ་བོ་ཐུན་གཉིས་ཞིབ་བཏགས་ཆང་སྦྱར་ཁར་བླུགས་ནས། གདུང་
སྐོར་བྱས་ན་ཐུབ་ངེས་སོ། །གཉན་བཤལ་དུ་བྱེད་ན། རིལ་བུ་ཉེར་གཅིག་སྟེང་དུ། ཐར་ནུ་བཟང་པོ་མཐེབ་ཚིགས་ཙམ་གཉིས་ལོ་བརྒྱད་ཆུ་ལ་བཏུལ་བ་དང་། ཆུ་རྩ་མཐེབ་
ཚིགས་ཙམ་གཉིས། རེ་ལྕག་དེའི་ཕྱེད། དན་རོགས་གསུམ། དུར་བྱིད་ལུག་རིལ་ཙམ་གཉིས། སྔོན་བུ་ཐུན་གཉིས་རྣམས་ཞིབ་པར་བཏགས། དྲི་ཆུས་རིལ་བུ་སྲན་ཆུང་ཙམ་
དྲིལ་ནས། གུ་གུལ་ཐང་གིས་དབུལ། ལྟོ་སྦྱོང་ཇི་བཞིན་བཏང་ངོ༌། །གཉན་རྩ་ལ་བྱེར་བ་དང༌། དྲག་པ་དཀའ་ན། རིལ་བུ་ཉེར་གཅིག་ལ། བྱང་པ་ནག་པོ་གཅིག །ཁྲ་

བོ་བརྒྱད། རྒྱ་ཚྭ། མཚལ་དཀར། སྡིག་སྲིན། ཐོད་ལེ་ཀོར། ཚྭ་ལའི་ཐལ་བ་རྣམས་ཐུན་རེ་བསྣན། ཕྱེ་མ་རིལ་བུ་གང་རིགས་རྩ་སྦྱོང་ཇི་བཞིན་བཏང་བས་ཤིན་ཏུ་ཕན་
ནོ༑ །ཐང་ཕྲོམ་དཀར་པོའི་མྱུ་གུས་ནས་སོར་བཞི་འཕགས་པ་དང་། རྟ་ལྤགས་སེར་པོ་གཉིས་ཆ་མཉམ་རློན་པའི་དུས་སུ་སྔོ་བསུབ་བྱས་ནས་གྲིབ་མ་ལ་སྐམ། དེ་ཉིད་གསེར་
མགུར་མོའི་ཞོ་གང་ཅུང་ལྷག་ཙམ་ལ། གླ་རྩི་ཐུན་གཅིག་བསྲེས་ཏེ། ཆུ་སྐོལ་གྱིས་དེད་ནས་གོས་ཀྱིས་བྱིབས། སྨན་ནད་ཆེ་ན་ཚ་མར་སྟེར་བའམ། སྐྱོ་ཚ་མར་སྡོར་ཅན་སྟེར། །
ར་ཚིལ་གསུར་དུད་བྱ། མར་ཁུས་མདུན་དང་རྒྱབ་གཞུང་ལེགས་པར་བྱུགས་ནས་ཤེད་ཀྱིས་འཕུར། འདི་ཡང་གཉན་དང་སྲིན་ནད་ཀྱི་རིགས་སུ་གྱུར་ཚད་ལ་ཤིན་ཏུ་ཕན་ནོ། །
ཡང་ན་ཐང་ཕྲོམ་དཀར་པོའི་ཁཎྜ་ལུག་རིལ་ཙམ། སྟག་ཤ་བཟང་པོ། བ་བླ། གླ་རྩི་རྣམས་ཀྱང་ཐུན་བཟང་པ་རེ་ཞིབ་བཏགས་ཐུན་གཅིག་བྱས་ལ། ཆུ་སྐོལ་གྱིས་དེད་ནས་

༄༅། །བཏང་། སྨན་ནད་བྱུང་ན་སྔོན་ལྟར་བསལ། གཉན་གྱི་རིགས་སུ་གྱུར་པ་ཐམས་ཅད་སེལ་ལོ། །ཁྱད་པར་ལྕེ་འབམ་ཞེས་བྱ་བ། ལྕེ་ལ་གཉན་ཞུགས་པའང་འཇོམས་
པའི་རྡོ་རྗེ་བླ་ན་མེད་པའོ། །ཁྱད་པར་གག་པའི་རིགས་ལ། སྔར་གྱི་གཉན་བཤལ་བཏང་རྗེས། རྒྱ་ཚྭ། ལི་ཤི། ཐར་ནུ། ཁྲོན་བུ། སྟག་ཤ །ཤུ་དག །མཚལ་ཐལ།
རྡོ་ཐལ། པི་ལིང་། དུར་ཐོད་སོལ་མེས་དཀར་ཐུལ་བསྲེགས་པ་རྣམས་སོག་སྦུབས་ཀྱིས་གྲེ་བར་བཏབ། ཁྲག་འགགས་ཡིན་ན་ལྕེ་རྩ་གཏར་ཞིང་། སྐྲངས་པ་རྣམས་ལྕེ་ཟོར་
གྱིས་གཤགས། ལྷོག་པའི་རིགས་ལ། སྔར་བཤད་པའི་སྨན་དེ་རྣམས་གང་གཅིག་གི་གཉེན་པོས་གསོད་པར་བཤད། དེ་རྗེས་ཚ་གྲང་བསྟུན། གཏར་བསྲེག་གང་འོས་ཀྱིས་
རྗེས་བཅད། ཁྱད་པར་ལྷོག་རྒོད་ཐོག་བབས་སུ་བྱུང་བ་ལ། རྟ་བླའི་རོ་མགོ་སུག་མ་ཉམས་པ་མར་གྱིས་དྲིལ་ལ་ཁྱུར་མིད་བྱས་ན་ཤིན་ཏུ་ཕན། ལག་ལེན་ཤེས་ན་འཛིན་པ་

གཅིག་པུས་ཀྱང་ཐུབ། རང་ཉིད་ལྕགས་ཀྱི་བྱ་ཁྱུང་མེ་འབར་བ་རྭ་དང་མཆུ་སྡེར་གནམ་ལྕགས་ངར་མ་ལས་བྱས་པ། ལྷོག་པ་སོགས་གཉན་ནད་འཇོམས་པར་བསམས་ནས།
ཨོ་ནག་པོ་གྲྭ་ལ་རཀྴ་རྦད་རྦད་སོད་སོད་ཕྱུང་ཕྱུང་སྤུ་གྲིས་ཟང་ཟང་ལྕགས་ཀྱུའི་སྡེར་མོས་གནོད་བྱེད་འབྱུང་པོའི་སྙིང་ལ་ཟོ་ཟོ། ནཱ་ག་བྱིམ་སོད། ནཱ་ག་བྱི་མ་ལིང་སོད་སྭཱ་ཧཱ།
ཞེས་སྨྲ་བ་བཅད་ནས་མ་ཡེངས་པར་བཟླས་བཏབ་པས་གཉན་གྱི་རིགས་ཐམས་ཅད་འདི་གཅིག་པུས་ཐུབ། ཕྱི་ནས་བྲག་ཞུན་བཙན་དུག །སྤྱང་བྲུན། ཕབས། ཤུ་དག །༔
རེ་ལྕག །བྱ་བྲུན། སྔོ་ལྕགས་ཀྱུ། ཐར་ནུ། མུ་ཟི། སྤུ་རྩ། དུད་པ་རལ་པ་ཅན། མཁན་པ། སྤང་གི་ཟྭ་ཚོད་ཀྱི་རྩ་བ་རྣམས་བརྡུངས་ནས་བྱིས་པའི་ཆུ་དང་སྦྱར་ནས་བྱུག་
བ་ཡང་ཡང་བསྐྱར་ཞིང་བྱུག །དེ་ནས་གཉན་རླུང་དང་བསྡོངས་ཏེ། བྱེར་ཞིང་གསོད་དཀའ་བའི་རིགས་ལ། ཤ་སྦྱོར་ནི། སྐྱེས་པ་དར་མ་གྲིར་ཤི་བའི་ཤ་རུལ་སུངས་མེད་པ།

༄༅། །བྱ་རྒོད་ཤ །ཏེ་ལོའི་ཤ །ཕག་ནག་ཤ །པུ་ཤུད་ཀྱི་ཤ །སྦལ་ནག །སྡིག་ནག་སྤུར་ནག་དྲི་ཅན་གྱི་ཤ །གཡག་སྒུར་ཐོར་ཅོག་ཅན་གྱི་ཤ །ཉ་སྲམ་བའི་ཤ །ན་
བུན་བུ་མོའི་ཤ །བྱ་རོག་གི་ཤ །སྲེ་མོའི་ཤ །འདི་རྣམས་ཤ་ཆེན་གཙོ་བོ་ཡིན་པས་ཐུན་ཆེ་ཞིང་། འོག་མ་རྣམས་ཆ་མཉམ་བའི་སྟེང་དུ། རྒྱ་ཚྭ་དང་ཤིང་ཀུན་བུངས་ཆེ་ན་
བཟང་༑ གླ་རྩི་ཤུ་དག་དྲི་ཕྱིན་ཙམ། ཞིབ་བཏགས་ཕྱེ་མ་རིལ་བུ་གང་འོས། ཆང་ཞིམ་མམ། ཆུ་སྐོལ་གྱིས་ཕུལ་ནས་བཏང་ན། བ་མོ་ལ་ཉིན་མོར་བྱེད་པ་བཞིན་འཇོམས་༔
སོ༑ །ཡང་ན་མིང་ཅན་ནག་པོ་སྟེ། འུག་པ་ལག་པའི་སྦྱོར་སྡེ་ཡང་བསྔགས་སོ། །དགུན་སྟོན་ཀྱི་ཐར་ནུས་མ་འཁྱགས་པའི་ལོ་མ་སྐམ་དུས་བརྐོས་པའི་རྩ་བ་མ་རུལ་མ་སུངས་
མ་འཁྱགས་བར་སྐམ། དེ་ཉིད་ཕྱེ་མ་རྩི་བཞིན་བཏགས་པ། བྲེ་གང་ལ་ར་མཆིན་གསར་པ་མཐེབ་ཅན་ཙམ་ལྔ་གཞུག །ཆུ་གཙང་བྲེ་གསུམ་བླུགས་ནས་རྫ་བུམ་དུ་ཁ་ཆོད་དམ་

པར་བཅད། མ་འདྲེགས་ཤིང་ཁུ་བ་རང་ལ་ཐིམ་པར་བཙོ། དེ་གྲིབ་སྐམ་བྱས་ཏེ་ཞིབ་པར་བཏགས། སླར་ཡང་ཆ་བཞིར་བྱས་ཏེ། ཆ་གཅིག་མཛོའི་འོ་མ། ཆ་གཅིག་བ་ཆུ།
ཆ་གཅིག་ལོ་བརྒྱད་ཆུ། ཆ་གཅིག་ཆང་ལ་སོ་སོར་སྔར་བཞིན་བཙོ། ཁུ་བ་ཐིམ་ནས་སོ་སོར་གྲིབ་སྐམ་བྱ། སྐམ་ནས་བསྲེས་ཏེ། ཁ་ཚར་ལ་ཆུ་རྩའི་ཁཎྜ་ཐར་ནུའི་སུམ་ཆ།
རེ་ལྕག་ཁཎྜ་ཐར་ནུའི་བཞི་ཆ། སྔོན་བུའི་ཁཎྜ་ལྔ་ཆ། ཁྲོན་བུའི་ཁ་དྲུག་ཆ། འདི་དག་ཁཎྜ་མ་གྲུབ་ན་དངོས་བཏང་། མཛེ་ཚྭའམ། ཚྭ་ལའམ། བྱང་བུལ་གང་རྙེད་དྲུག་
ཆ༑ གུར་གུམ། གླ་རྩི། གུ་གུལ། གི་ཝང་། དོམ་མཁྲིས་སྡོར་འདེབས་ཙམ། རྒྱ་ཚྭ་ཚྭ་འདེབས་ཙམ། ཤུག་ཚེར་ཅན། སྤང་སྤོས། བེ་སྐྱེས་རེ་རལ། སྟག་ཤ་བ། གྲི་
ཤ་ར་དུག །སྤང་གི་གུར་གུམ། འདི་རྣམས་བརྒྱད་ཆ་རེ་ཞིབ་བཏགས་ཕྱེ་མ་རིལ་བུ་གང་རུང་ལུས་སྟོབས་སྨན་ལྟོ་དང་སྦྱར་ནས་བཏང་ན། གག་ལྷོག་གཟེར་གསུམ་སྲིན་དང་

༄༅། །གླང་ཐབས་མ་ཞུ་གསར་རྙིང་གཉན་གྱི་རིགས་ཐམས་ཅད་འཇོམས་ཏེ་བླ་ན་མེད་པའོ། །གལ་ཏེ་སྨན་འོག་མ་རྣམས་མ་འཛོམ་ན། གོང་དུ་བཤད་པའི་ཐར་ནུ་གཞོམ་
འདུལ་ཐམས་ཅད་ཚར་བ་དེ་ཉིད། ལོ་བརྒྱད་ཆུས་རིལ་བུ་སྲན་རློན་ཙམ་དུ་དྲིལ་ལ་སྣོད་བཟང་པོར་བཅངས། ནད་སྟོབས་ལང་ཚོ་སྦྱར་ནས་བཏང་ངོ༌། །ཡོན་ཏན་གོང་འདྲ། །
སྤྱི༑ ༈ དེ་ནས་སྲིན་ནད་ཚ་གྲང་གདོན་སོགས་གང་ཡིན་ཡང་། སློང་རྐྱེན་ཕལ་ཆེར་གཉན་དང་འདྲ་བ་ལ། པར་པ་ཏ་ཁོང་ལྷོག་ནག་པོ་འདི་མྱུར་དུ་མ་བཅོས་ན། ཞག་
བདུན་ཚུན་ལ་འཆི་བས། འདི་ལ་བཅོས་གཙོ་བོ་ཕུར་མོང་ནག་པོའི་རྩ་བ་ལོ་མ་གླ་རྩི་མང་པོ་བཏབ་ནས་བླུད་པས་འཇོམས་སོ། །སྲིན་ནད་ཐུན་མོང་དུ་ནི། སྒོག་སྐྱ། བྱི་ཏང་
ཀ ༑གྲེས་མའི་འབྲུ། མ་རུ་ཙེ། ཕུར་མོང་དུད་པ་མ་ཤོར་བ་བསྲེགས་པའི་ཐལ་བ། ཐང་ཕྲོམ་འབྲུ། གླ་རྩི་རྣམས་ཐུན་ཚད་རེ། བཙན་དུག་སྲན་མ་ཙམ་ཕྱེ་མ་རིལ་བུ་གང་

འོས་ཆུ་སྐོལ་གྱིས་ཕུལ་ན་ཕན། ཡང་ན་བྱིང་བྱིང་ཐུ་ལུ། དྭ་བའི་རྩ་བ། མ་རུ་ཙེ། སྲོ་ལོ་དམར་པོའི་རྩ་བ། ལང་ཏང་ཙེ། གླ་རྩི་རྣམས་ཆ་མཉམ་པའི་ཕྱེ་མ་བཏང༌། ཡང་
ན་བསེ་སྦུར། བྱང་ཁྲ་བྱིང་བྱིང་ཐུ་ལུ་གསུམ། ཆ་མཉམ་ནས་གྲི་རྩེ་གང་བཏང་། ཡང་སྲིན་གླང་ཐབས་ལ་ལྷམ་མཐིལ་གྱི་དྲེག་པ་བཀྲུས་ཁུ་ལ། ཚྭ་བཏབ་ནས་བཏུང་ན་
ཕན༑ །ཡང་ན་སླ་ངར་ཚྭ་ནག་ཧྲུག་སེ་བརྔོས་ལ། ལོ་བརྒྱད་ཆུ་བླུགས་ནས་འཐུངས་ན་ཕན། ཡང་གྲེས་ཐག་རུལ་པ་ཞིབ་ཏུ་བརྡུངས་ལ། སླ་ངར་བསྐོལ་བ་ལ། ལ་ཕུག་བྷཱུ
སྐམ་པོ་ཚག་ཙམ་གྱི་ཕྱེ་མ་བཏབ་ནས་བཏང་ན་ཕན། ཡང་ན་གྲེས་མའི་མེ་ཏོག་དང་འབྲས་བུ་གང་རུང་ཐུན་ལྔ་ཞིབ་ཏུ་བཏགས། ལོ་བརྒྱད་ཆུ་ཁྱོར་བ་བཞི་ལ་སྦྱར། དེ་ཉིད་སླ་
ངར་ཚྭ་ནག་ཧྲུག་མ་སོང་བར་དུ་བརྔོས་པའི་སྟེང་དུ་སོར་སྒྲ་ལྡན་པར་བླུགས་ནས། སྦུ་ཁྲུག་ཁོལ་བ་དེ་བླུད་ནས། སྲིན་ནད་ཀྱི་རིགས་ཙམ་ཡིན་པ་འཇོམས། ཡང་ན་ད་ལིས་ལོ་

༄༅། །མ་དཔུང་ཆེན་ཆུར་གདུས་པའི་ཐང་ཚན་མོ་ཡང་ཕན། ཡང་ན་ཤུ་དག་ནག་པོའི་ཆིག་ཐང་མང་པོ་བཏང་ན་ཕན། ཡང་ན། ན་གི་དང་གླ་རྩི་མར་དཀར་སྦྱར་བའི་རིལ་
བུ་བཏང་ན་ཕན། ཡང་ན་གཡེར་མ། བྱ་ཕུར་ལེབ། གླ་རྩི་བཏང་ན་ཕན། ཡང་ན་སྤུ་བ་དཀར་ནག་གང་རྙེད་ཀྱི་རྩ་བའི་ཐང་དཔུང་ཆེན་བཏང་ན་ཕན། ཡང་སྟག་མའི་མེ་
ཏོག་ཐུན་ཚད་གསུམ། གླ་རྩི་ཞད་ཙམ་བསྲེས་པ་འོ་མས་ཕུལ་ན་ཕན། ཡང་སྟག་ཆུང་པའི་ལོ་མའི་ཁཎྜལ། ཤུག་པ་འབུས་ཁྱེར་གྱི་རྒྱགས་པའི་ཕྱེ་དང་། གླ་རྩི་བསྲེས་པ་
བཏང་བས་ཕན། ཡང་སྔོན་ལ་ཞག་གཅིག་གཉིས་སྒོག་ཆབ་བྱིན་ནས། ཐང་ཕྲོམ་དཀར་པོའི་རྩ་བ་དགུན་སྟོད་བརྐོས་པ་སྐམ་པོ་ལུང་ཐང་ཙམ། གླ་རྩི་ཐུན་བཟང་བ་གཅིག་
བཏང་༑ སྨན་ནད་བྱུང་ན་སྐྱོ་ཚ་དང༌། དྲོད་སྨན་འཇོམ་མོའི་ཐང་བཏང་། ཞི་དཀའ་ན་ཚྭ་མར་བཏང་། དེ་ཕོ་ལོག་སོགས་སྲིན་ནད་ཀྱི་རིགས་ཐམས་ཅད་ལ་ཕན། ཡང་ཤིན་

ཏུ་ཟབ་པའི་བཀའ་རྒྱ་མ་ནི་བྱང་གི་ལན་ཚྭ་བཟང་པོ། བ་ཚྭ་དང་བུལ་ཏོག །གྲང་ཤེལ་སོགས་ཀྱི་ལྷད་མ་ཞུགས་པ་ཕུལ་གང་ཙམ་སླ་ངར་བརྔོས། དེ་ལ་ཚྭ་དང་མཉམ་དུ་ནས་
འབྲུ་གཅིག་བསྒྱུར་བས། ཡོས་དང་སོལ་བའི་བར་ནག་ཐུལ་གྱིས་ཚིག་པ་དང༌། ཡང་ནས་འབྲུ་གཅིག་བསྒྱུར་ཏེ་ཚིག་པ་དང༌། ཡང་བསྐྱུར་ཏེ་ཚུལ་དེ་ལྟ་བུ། ནས་འབྲུ་བཅོ་ལྔ་
སོལ་བར་ཚིག་པ་དང་། ཐར་ནུ་བཟང་པོ་མཐེབ་ཆེན་ཙམ་ཕྱེད་དང་གཉིས་ཙམ་ཞིབ་པར་བཏགས་ལ། ཚྭ་བརྔོས་ཏེ་ལི་སྡེར་ནང་དུ་བྱོ་བས་ངད་མ་ཡལ་བའི་སྟེང་དེ་ཉིད་དུ་ལོ་
བརྒྱད་པའི་ཆུ་བཟར་ནས་གར་སླ་ཞོ་ཙམ་ལ། ཐར་ནུའི་ཕྱེ་མ་བསྲེས་ནས་མ་སྐམ་བར་དུ་འཐག །དེ་ཉིད་སྣོད་བཟང་པོར་བཅངས་ནས། ནམ་དགོས་ཐུར་འགོ་རེ་ཆུ་སྐོལ་གྱིས་
ཕུལ་ནས་བཏང་ན། ཁོང་དུ་ཞུ་ལོང་མེད་པར་སྲིན་དང་གླང་ཐབས་མ་ཞུ་དུག་ཐབས་ཐམས་ཅད་ཐེ་ཚོམ་མེད་པར་འཇོམས་སོ། །སྲིན་བསྙོལ་བ་ནི། གོ་སྙོད་སླ་ངར་ཚ་ཐོན་པ་

༄༅། །བསྲེགས་ཏེ། སྦང་སྐམ་ཆབ་མིག་གིས་ཕུལ་ནས་བཏང་ན་ཟབ། དངུལ་ཆུ་མུ་ཟི་རྒྱ་ཚྭ་བཙན་དུག་གླ་རྩི་དྭ་བའི་རྩ་བ། ཆ་མཉམ་ཕྱེ་མ་གྲི་རྩེ་རེ་རེ་བྱིན་ན་སྲིན་ནད་
ཀུན་ལ་ཕན། ཡང་སྨན་ཆེན་དང་ལི་ཤི་ཆ་མཉམ་ཕྱེ་མ་རྣ་འབྲུ་རེ་རེ། ཆང་ངམ་ཆུས། ཐུར་བགོ་གང་ཕུལ་ན། སྲིན་དང་གཉན་རིགས་གཞན་ཡང་སེལ། སྨན་འཚོལ་ལོང་
གང་ཡང་མ་བྱུང་ན། སྣོད་གང་ལ་བབས་པའི་གསང་ལ་དབྱུག་བ་བྱ་བ་དང༌། རྦ་རླབས་འདེབས་པ་ཁ་སྦུབ་ཏུ་བཞག་ནས། རྡོག་རྫིས་ཀྱིས་བཅག་པ་སོགས་བྱས་ལ། དེ་
རྗེས་སྲིན་སྨན་བཏང་ནས། སོ་སྲིན་ལ་ལྕགས་སྲེག་གིས་བསྲེག །ཡང་ན་དཀར་གོང་ནས་ཙམ་བརྡུངས་པ་རས་སུ་གཏུམས་པའི་ཐུན་གཅིག་མར་ཁུ་ལ་བཙོས་ཏེ་སྨྱུག་ཐུར་ཀྱི་རྩེ་
ལ་བསྐྱོན་ནས། སོ་གང་ནའི་ས་རུ་བཙིར་ལ་ཡུན་བསྲིང་། ཡང་ན་སྲིན་གྱིས་ཟོས་པའི་སོ་ཁབ་རྩེས་བྲུས་ཏེ། བཙན་དུག །ཤིང་ཀུན། ཐང་ཕྲོམ་འབྲུ། བྱི་ཏང་ཀ །གླ་

རྩི༑ རྒྱ་ཚྭ་རྣམས་རིལ་བུ་སྲན་ཆུང་ཙམ་བྱས་ལ། གཞུག་ཁ་སྤྲ་ཚིལ་གྱིས་གཅོད། ཅིས་ཀྱང་མ་ཕན་ན། ཐང་ཕྲོམ་དཀར་པོ། ར་ཁྲག །རྒྱ་ཁྲག །གླ་རྩི། གུ་གུལ།
གནའ་བའི་རྭ་གཞོབ། ཁོང་སྟོང་ཤིང་ཀུན་རྣམས་སྨན་ནད་ལྡང་བར་བཏང་། སོ་རྩ་ལག་པའི་མཁྲིག་མའི། ཡང་ཟུར་གྱི་སོ་རྩ་རྣ་དྲུང་། སྲིན་ལག་གི་རྩེ་མོར་མེ་བཙའ་བྱ། །
ཁྲག་ཤས་ཆེ་ན་གཏར་བ་བསྔགས། རེ་ལྕག་པའི་རྩ་བ་མར་ཁུར་བཙོས་ནས། ནག་ཆིལ་སོང་བ་རེ་བྱས་ནས་སོ་བར་བཙིར་ན་ཡང་ཕན། སྲིན་གྱི་བྱེ་བྲག་ཡ་མའི་ནད་རིགས་
གང་ཡིན་ཀྱང་། གླ་རྩི། རུ་རྟ། བྱི་ཏང་ག །བྱི་རུག་པ། ལང་ཐང་ཙེའི་འབྲུ་རྣམས་ཆ་མཉམ་པའི་ཕྱེ་མར་འོ་དང་སྦྱར་བས་ཐིགས་པ་ཉལ་ཁར་སྣ་བུག་ཏུ་བླུགས། དེས་མ་
ཕན་ན། མུ་ཟི། གུ་གུལ། ཤུ་དག །གླ་རྩི། བཙན་དུག །ཤིང་ཀུན། བྱི་ཏང་ཀ །ཤ་བའི་ཚིལ། ལང་ཐང་ཙེའི་འབྲུ། མ་རུ་ཙེ་རྣམས་ཆ་མཉམ་པའི་ཕྱེ་མ་རྣམས་

༄༅། །ཕན། རས་རྒས་པོ་དྲས་པའི་ནང་དུ་དྲིལ། སྣ་ནས་མེ་འབར་པའི་དུད་པས་སྣར་བདུག །ཡང་ན་བོང་ང་ནག་པོ། བྱང་པ་ནག་པོ། ཤུ་དག་ནག་པོ། གུ་གུལ་ནག་
པོ་ཆ་མཉམ་ཞིབ་བཏགས་རིལ་བུ་སྲན་ཆུང་ཙམ་བསྟེན། ཚབས་ཆེ་ན་སྐྲ་བཞར་ལ། འཁྱུག་པར་རྔབ་རུ་བཙུགས། རའི་གློ་བ། ཆང་གི་གླུམ་ཀླད། རྟ་སྦངས་སྤུ་རྩ། སྟག་
མའི་ལོ་མ། ཕུར་མོང་། གནའ་བ་དང་གླ་བའི་ཀླད་པ། ཁྲག་རྙེད་ན་རབ། གཞན་ཡང་དུག་སྣ་ཚོགས་ཚད། སྲིན་སྨན་ཚོགས་ཚད་རྣམས་བསྲེས་པའི་འབྱར་ན་སར་གླན་
ཏེ༑ དེ་སྟེང་རས་སམ་པགས་བུས་གཏུམས། ཁྲག་ཡ་མ་ནག་པོ་ཡིན་ན། གུར་གུམ་བཅུ་གསུམ་པ་བཏང༌། རྩེ་ཆུང་དང་མུར་གོང་གཏར། སྣ་བཤལ་གཙུག་བཤལ་བྱ། །
རླུང་ཡ་མ་ལ་འཁྱུག་རྩ་བསྲེག །ཀུན་ལ་ཕན་པ་ནི་བཙན་དུག་བཟང་པོ་རྫ་བུམ་དུ་དུ་བ་མ་ཤོར་བ་བསྲེགས་པའི་སོལ་བ་ཆ་ལྔ། གླ་རྩི། ཤིང་ཀུན། ལང་ཐང་ཙེ། བྱི་ཏང་

ག ༑ཕྱེ་མ་སླེབ་ཁྲ་བོ། སྒོག་གཅིག་མ། གླ་བའི་ཀླད་པ། ར་རོག་དར་མའི་ཁྲག་རྣམས་ཆ་རེ་རེ་ཞིབ་པར་བཏགས། ཕྱེ་མ་རིལ་བུ་གང་རིགས་བཏང་ན་ཤིན་ཏུ་ཕན་ནོ། །
ཐང་ཕྲོམ་དཀར་པོའི་མྱུ་གུ་འམ། མེ་ཏོག་འབྲུ། རྩ་བ་གང་རྙེད་ལུང་ཐང་ཙམ། ར་ཁྲག །གླ་རྩི། ལང་ཐང་ཙེ། བྱི་ཏང་ཀ་རྣམས་ཐུན་ཕྲན་རེ་རེ། ཤ་བའི་མཇུག་མ་གདུས་
པའི་ཐང་གིས་ཕུལ་བཏང་ན་ཕན། རང་ཉིད་ཕ་དམ་པ་བསྒོམས་ནས། ཨོཾ་མུ་ནེ་མུ་ནེ་སོད། ཛ་ཛ་སོད། གཉན་ཡ་མ་སོད། གདོན་ཡ་མ་ན་བ་སོད། སྲིན་བུ་ཡ་མ་ན་སོད།
 ཅེས་བཟླས་པའི་སྔགས་ཆུ་ན་ས་རུ་བླུག་སྟེ། བྱུག་པ་བྱའོ། །ཡང་བྱ་ཤིང་རྟ་མ་རིགས་གསུམ་གང་རྙེད་ཀྱི་ཤ །ཤ་བའི་མཇུག་མ། སྐྱུང་ཀའི་ཤ །མུ་ཟི་ནག་པོ། གླ་རྩི་
རྣམས་ཆ་མཉམ། བོང་ང་ནག་པོ་ཞད་ཙམ་ཞིག །དེ་རྣམས་ཞིབ་བཏགས་ཕག་ཚིལ་ཀྱིས་སྤུས་ལ་མཐེབ་ཚིགས་ཙམ་རས་སུ་གཏུམས། ཟངས་སྣོད་དུ་ཆུ་ལ་གདུས་ཤིང་བཙིར་

༄༅། །བའི་ཁུ་བ་ན་ངོས་ཀྱི་སྣ་བུག་ཏུ་བླུགས་བས་ཤིན་ཏུ་ཕན་ནོ། །ཡང་གླ་རྩི། ཤིང་ཀུན། ར་འོའམ། མར་དཀར་མར་ཁུ་སྦྱར་བ་སྣར་བླུགས། ཡང་ན་འདྲེ་པད་ཀའི་
འབྲུ་འམ། ལོ་མ་ར་འོའམ། ལོ་བརྒྱད་ཆུས་སྦྱར་སྣར་བླུགས། ཕན་པ་དཀའ་ན། འཁྱུག་སར་གཙགས་ལ་སྔར་བཤད་ལུམས་བྱ། བཙན་དུག་མར་ནག་ལ་བཙོས་ཏེ་སོལ་
བར་སོང་བའི་མར་ཁུ་སྣ་དང་རྣ་བ་ན་ཕྱོགས་སུ་བླུགས་ན་ཡང་ཕན། སྒོག་གཅིག་མ་དང་བཙན་དུག་ཆ་མཉམ་བརྡུངས་པའི་འདག་པ། ཁམ་ཚིག་གི་ནང་བཀང་ནས་འཁྱུག་རྩར་
ལ་བརླན། ཆུ་བུར་ཤར་ཚེ་ཕན་ནོ། ༈ །དེ་ནས་གཟེར་གྱི་ནད་རིགས་ལ། ཁྲག་གཟེར་ནི། ཟས་ཚ་སྐྱུར་རྣོ་བའི་རིགས་བསྟེན་དྲགས་པ་དང་། སྤྱོད་ལམ་དྲག་ཤུལ་
འཁྲུགས་ཅན་གྱིས་བསླང་བས། འདི་ལ་མ་ནུ་དང་རུ་རྟའི་ཐང་མང་དུ་བཏང་། ཏིག་ཏ། སྐྱུ་རུ་ར། བ་ཤ་ཀ །ཧོང་ལེན་གྱི་ཐང་མང་དུ་བཏང་། དེས་མ་ཕན་ན་གང་གཟེར་

ངོས་ཀྱི་རྩ་གཏར། ཚབས་ཆུང་བ་ལ་མ་ནུ་བཞི་ཐང་བཏང་། ན་སར་ཆུ་ལྕག་བརྡེག །རྡོ་གྲང་གླན། ཁོང་དུ་མཚོན་ཁྲག་ལྷུང་སྟེ་གཟེར་ན། ཐར་ནུ། དུར་བྱིད། དན་
རོག ༑མཆུ་སྙུང་། སྔོན་བུ་ཆ་མཉམ། ཚ་ལ། སྟར་བུ། བྱང་བུལ། འུག་པ་ལག་པའི་མེ་ཏོག །རྒྱ་ཚྭ་རྣམས་ཀྱིས་ཁ་བསྒྱུར་ལ། མ་ནུ་བཞི་ཐང་གིས་ཕུལ་ནས་བཏང་
བས་ཤིན་ཏུ་ཕན། སྤྱི གཉན་གཟེར་ལ་རྩ་སྤུན་ལ་རྩུབ། བ་སྤུ་ལྡོག །མཁུན་དྲག །དབུགས་ཐུང་། གྲང་ཤུམ་བྱེད། ཆུ་ཡི་ཀུ་ཡ་འཁྲུགས། གློ་ལུ། ལུད་པ་ཁྲག་གམ་
དུད་ཁུ་འམ། སེར་པོ་འབབ། ནུ་མཆིན་གཟེར། མགོ་བོ་ན། འདི་ལ་སྐྱེས་པ་དར་མའི་ཤ་ཆེན་ཐུན་གསུམ། སྤང་གི་གུར་གུམ་ཐུན་བཞི། ཐར་ནུ་ཐུན་དྲུག །ཆུ་རྩ་ཐུན་
གསུམ༑ རེ་ལྕག་ཐུག་གཅིག །འཛིན་པ་ཐུན་ཚད་གཅིག་རྩི་བཞིན་བཏགས་ནས། ཕྱེ་མ་རིལ་བུ་གང་རིགས་ཆུ་སྐོལ་གྱིས་ཕུལ། ལག་ལེན་ལྟོ་སྦྱོངས་སྤྱི་དང་འདྲ། དེས་

༄༅། །གཟེར་འགོ་ཅུང་ཟད་གཅིག་མཆོགས་ན། གཏར་ག་དང་ག་བུར་སོགས་གང་དགོས་བྱའོ། །དེ་མ་གྲུབ་ན། ལོ་བརྒྱད་ཆུ་ཕུལ་གང་ལ། དགེ་སློང་གཙང་མའི་བྲུན་
མཐེབ་ཚིགས་ཙམ་འདྲེས་པར་དཀྲུགས་ཏེ་དྭངས་སུ་བཅུག་པའི་དྭངས་མ་དེ་ལ། གླ་རྩི་ཐུན་བཟང་བ་གཅིག་བཏབ་ལ་བཏང་། རྔུལ་དབྱུང་ཤིན་ཏུ་ཟབ། སྤྱི ༈ རླུང་
གཟེར་ནི། ཟས་སྐོམ་བཅུད་མེད། སྤྱོད་ལམ་བསེར་བུས་བུས་པ་དང་། གྲང་ཤུམ་བྱེད། ཆགས་པས་དུབ་པ་དང༌། ལྟོ་ཆགས། གཉིད་ཆགས། མྱ་ངན་སེམས་ལས་
སོགས་ཀྱིས་བསྐྱེད་དེ། ཆུ་སྔོ། རྩ་སྟོང་། གཉིད་མེད། གྲང་ཤུམ་བྱེད། ཚད་པས་དུབ་པ་དང་། ཁྱད་པར་གཟེར་མི་བརྟན་པར་འཕོ། རླུང་གསང་རྣམས་ཁ་བྱེ། མནན་
མི་བཟོད། སྐྲ་རྩེ་སེང་། ལུས་བརྩེ། ལྕེ་དམར་ལ་རྩུབ། སྐབས་སུ་འདར། དགོངས་མོ་ཐོ་རངས་ཤིན་ཏུ་ན། དབུགས་སྟོད་དུ་འཚངས། ཤུག་རིང་འབྱིན། འདི་ལ་སྨན་

ནི༑ བཙན་དུག་འབྲི་ཚིལ་མ་ཐུན་ཚད་གཅིག །ཛཱ་ཏི་རྡོག་པོ་གཅིག །ཨ་རུ་ར་གསེར་མདོག་ཐུན་གཉིས། ཁ་རུ་ཚྭ། ཤིང་ཀུན་ཐུན་ལོག་རེ། ཤ་ཆེན་བཟང་པོ་ཀུན་དང་
མཉམ༑ ཞིབ་བཏགས་བུ་རམ་གྱིས་རིལ་བུ་སྲན་ཆུང་ཙམ་དུ་དྲིལ་ལ། ཆང་བཟང་པོ་འམ། རུས་རྙིང་ཚོན་པོ་བརྡུངས་པའི་ཐང་གིས་ཕུལ་ལ། དགོངས་དང་ཐོ་རངས་
བཏང་༑ རླུང་གསང་ཐམས་ཅད་དང་། གཟེར་སར་དཀར་གོང་ཆང་བྲན་བརྔོས་པའི་དུགས་སམ། འབའ་ཆ་བརྔོས་པའི་དུགས་བྱ། ཕྱིང་པ་སྣུམ་ལྡན་བསྲོས་བའི་སྟེང་དུ།
ཆ་བརྡོ་བསྲོས་པས་དུགས་བྱ། ལན་ཚྭ་ལྡན་པས་གཏུམས་ནས་མར་ནག་ཏུ་བཙོས་པས་བདུག །བསྐུ་མཉེ་གསུར་དུད་ལ་འབད། དེས་མ་ཕན་ན། མེ་བཙའ་བྱ། སྒོག་སྐྱའི་
སྨན་མར་དང་བཙན་དུག་སྨན་མར་དང༌། རུས་ཆེན་སྨན་མར་སྦྱར། ཟས་སྐོམ་སྤྱོད་ལམ་དྲོ་ལ་བཅུད་པས་བཅོས། སྤྱི ༈ དེ་ནས་རྨ་བཅོས་པ་ནི། མགོའི་རྨ་རིགས་

༄༅། །ཚབས་ཆེ་ཆུང་གང་ཡིན་ཀྱང་། ཅོང་ཞི་བཟང་པོ་ཐུན་དྲུག །གངས་ཐིགས་བཟང་པོ་དང་། མཚལ་དཀར་བཟང་པོ་ཆ་རེ། ཀ་ར་དཀར་པོ་མང་ན་དགའ། ཕྱེ་མ་
ཐུར་འགོ་རེ། ཆུ་གྲང་གིས་ཕུལ་ལ་བཏང་བས་ཕན། ཡང་ན་དེ་སྟེང་དོམ་མཁྲིས། གུར་གུམ། སྤོས་དཀར་རྟ་སོ་ཐུན་ལོག་རེ། གི་ཝང་གླ་རྩི་ཐུན་ཚད་རེ། མེ་ཏོག་ལུག་
མིག་ནག་པོ། ཚེར་སྔོན་ཨ་ཝ། བྲག་སྤོས་འབྲི་རྟ་ས་འཛིན། སྟག་ཤ་བ། མྱུ་གུ་ཤིང་། ཁུར་མོང་མེ་ཏོག་རྣམས་ཐུན་གཉིས་གཉིས། མདུང་རྩེ། བྱེ་འགོ །ཁབ་ལེན།
ཉ་ཕྱིས། མཛེ་ཚྭ། ཟེ་ཚྭ། རྡོ་ཞོ་ཐུན་རེ་བསྣན་ནས། ཞིབ་པར་བཏགས་ཏེ་ཐུན་བཟང་རེ་སྦལ་རྒྱབ་བཟང་པོ་མཛང་དཀར་རམ་དཀར་གོང་ལ་མཛོ་མོའི་འོ་མར་བརྡར་པའི་ཁུ་
བ་དམར་པོ་སྒང་སྐོགས་རེས་ཕུལ་ནས་བཏང༌། རྨ་ཁ་ལ་ཡང་འདེབས། འདི་ནི་ཤིན་ཏུ་ཟབ་པའི་ལག་ལེན་མ་ཡིན། ཡང་ན་ཟི་ར་དཀར་པོ། བྲག་སྤོས། ཨ་ཝ། ཞིང་མུ་

ལ་སྐྱེས་པའི་སྲད་ཆུང་མ། སྟག་ཤ་བ་རྣམས་བརྡུངས་ལ་རས་ཁུག་གཙང་མར་བླུགས་ལ། བ་ཚ་མེད་པའི་ཆུ་ལ་ཁུ་བ་ཐོན་པར་སྦྱངས་པའི་དྭངས་མ་ཐུར་འགོ་རེ་ལྷག་ཙམ་ལྟོ་
སྟོང་ལ་བཏང་། ར་གཞོན་གྱི་ཤ་སྟེར། ཤིན་ཏུ་ཕན་ནོ། །ལར་མགོ་ཆག་སྨན་ཐམས་ཅད་ལ་སྦྱིན་བསྲེས་ན་ཕན་ནོ། །ཡང་མགོ་རྨ་ལ། པ་ཡག་པའི་མྱུ་གུ། ཏི་གུ་ལམ་
སྐྱེས༑ སྟག་ཤ་བ་ཀ་ར་སྦྱར་བའི་ཕྱེ་མ་བཏབ། ཚབས་ཆེ་ན་དེ་སྟེང་དོམ་མཁྲིས་དང་། གུར་གུམ་བསྣན། ཚ་བ་མ་ཆོགས་ན། དེ་སྟེང་ག་བུར་བསྣན། གཉན་སྐྱེས་ན་གླ་རྩི་
བསྣན༑ ཤ་རོ་སྐྱེས་ན་མཚལ་ཐལ་དང༌། ལྡོང་རོས་དུང་ཐལ་བསྣན། ཆུ་སེར་དང་ཁྲག་ངན་སྐྱེས་ན། ཚ་ལ་བསྲེགས་ཐལ་དང༌། མཛེ་ཚྭ་བསྣན། ཤ་སྨྱོན་སྐྱེས་ན། རྒྱ་ཚྭ་
བྱང་པ་བསྣན་པ་ཟབ་བོ། ༈ །ཡང་སྔོ་ཀོན་པ་གབ་སྐྱེས། སེང་གེ་སྡེར་མོ། ཅོག་མགོ་སྨན། སྟག་ཤ་དོམ་མཁྲིས་ཀྱི་ཕྱེ་མ། རྨ་ཐམས་ཅད་ལ་ཕན། ཡང་ཨུཏྤལ་སེར་པོ།།

༄༅། །ཁུར་མོང་མེ་ཏོག །མྱུ་གུ་ཤིང་། སྟག་ཤ །ཚ་ལའི་ཐལ་བ་རྨ་ཀུན་ལ་ཕན། ཡང་སྟོང་རི་ཟིལ་པ། སྟག་མོ་ཁ་ཡན། འབྲི་རྟ་ས་འཛིན། ཀ་ར་སྦྱར་བས་རྨ་ཁོང་
གཉིས་ཀར་བཏང་བས་ཤིན་ཏུ་ཕན། ༈ ཡང་ན་མྱུ་གུ་ཤིང་། ཁུར་མོང་། ཨའུ་ཙི། ནད་མ་སྐྱིད་མ། སྲན་ཆུང་མ། ལུག་མུར་རྩ་བ། དོམ་མཁྲིས་སྦྱར་བས་རྨ་སྨན་ཟབ།
༈ ཡང་ནད་མ་རིགས་གསུམ་གྱི་ལོ་མ། སྔོ་སྒའི་ལོ་མ། ཁུར་མོང་། མྱུ་གུ་ཤིང་། དོམ་མཁྲིས། རྨ་སྨན་ཟབ། ཡང་ན་ཐར་ནུ། མྱུ་གུ་ཤིང་། གྲིབ་སྐམ་བྱས་པའི་ལོ་མ་
ཆ་གསུམ། དོམ་མཁྲིས་གུར་གུམ་ཆ་རེའི་ཕྱེ་མ། མགོའི་རིགས་ཀྱི་རྨ་རྣམས་ཐམས་ཅད་ལ་བསྔགས། ཡང་བོང་དཀར་ལོ་མ། བྲག་སྤོས། ལྡུམ་བུ་རེ་རལ། ཚེར་སྔོན་དོམ་
མཁྲིས་རྣམས་མགོ་རྨ་ལ་ཟབ། ཡང་ཅོ་ག་མགོ་སྨན། སྟག་ཤ །སྲད་དཀར་མགོ་རྨ་ལ་ཕན། ཡང་བྲག་སྤོས། འབྲི་རྟ་ས་འཛིན། སྒྲོ་བའི་ལོ་མ། སྤྲ་བ་ལུ་གུ་རྣམས་རྨ་

སྨན་ཟབ། ཡང་ནད་མ་སྐྱིད་མ། ར་ཞོ། ལུག་ཞོ། ཨ་འུ་ཙི། བསོད་ནམས་སེང་གེ །ལྡུམ་ག་བུར། རྨ་བྱ་བཅད་འབྱོར། རྨ་སྨན་ཟབ། ཨ་བྷི་ཥ་ཞེས་ཀྱང་བྱ། ཅུ་
གང་སྒོག་བསིལ་མ་ཞེས་ཀྱང་བྱ། གཡའ་གྲོ་མ་དེ་ཉིད། འབྲི་ཀུ་རཏྣ། ཚེར་སྔོན། ཆུ་རྩ་། སྔོ་ཚ་བ་གསུམ་གྱི་ཁཎྜ། དོམ་མཁྲིས། གུར་གུམ། ཚ་ལ་བཏབ་ན་རྨ་སྨན་
གྱི་མཆོག་ཡིན། སྐེ་དང་བྱང་ཁོག་ཡན་ལག་རྨ་རྣམས་ལ། ནང་ནས་རྨ་གསར་པའི་དུས་སུ། ག་བུར། ཙནྡན་དཀར་དམར། གི་ཝང་། དོམ་མཁྲིས། གླ་རྩི། གུར་
གུམ༑ མཚལ་དཀར། ལི་ག་དུར། སྟག་ཤ །བྲག་སྤོས། ཨ་ཝ། ཨུཏྤལ་སེར་པོ། མྱུ་གུ་ཤིང༌། སྤོས་དཀར་རྟ་སོ་མ། སྨྱུག་ལོ་ཁ་འབུས། ཀ་ར་རྣམས་ཀྱི་ཕྱེ་མ་ཆུས་
ཕུལ་ན་ཕན། ཡང་འདེལ་པ་སྦྱར་བ། མདུང་ཤིང་། སོམ་ཤིང་རྣམས་ཀྱི་ལོ་མ་མྱུ་གུ། ཐང་ཆུ་པགས་པ། བར་ཤུན་ཀ་ར་རྣམས་ཀྱི་ཕྱེ་མ་བྱས་ཏེ། གུང་གཉིས་ལ་ཆུ་གྲང་

༄༅། །གིས་ཕུལ་ནས་བཏང་། སྐོམ་པའི་དུས་སུ་ཆུ་གྲང་གང་འདོད་བླུད་པས་ཆོག་སྟེ། སྐྲངས་འཕེལ་ཚ་བ་རྒྱས་པའི་དུས་སུ་བཏང་། ཆུ་འཐུང་ཤིན་ཏུ་ཟབ། ཡང་མྱུ་གུ་
ཤིང་གི་ཁཎྜ་ལུག་རིལ་ཙམ། ཆུ་གྲང་གིས་ཕུལ་བཏང་ན་ཕན། ཆུ་འཐུང་ཟབ། ཡང་གངས་ཐིགས། སྦལ་རྒྱབ། མདུང་རྩེ། མཚལ་དཀར། གུར་གུམ། དོམ་མཁྲིས། །
གླ་རྩི་གི་ཝང་། སྟག་ཤ །མྱུ་གུ་ཤིང་། ཀ་ར། ཆུ་འཐུང་ཟབ། ཡང་རྣམ་པར་མྱུ་གུ། སྟག་ཤ །ཨུཏྤལ་སེར་པོ། ཚེར་སྔོན། ཀ་ར་རྣམས་ཀྱི་ཕྱེ་མ། ཆུ་འཐུང་ཟབ། །
ཡང་སྤྱི་ཞུར། མྱུ་གུ་ཤིང་། སྟག་ཤ །མཛོ་མོ་ཤིང་། སེང་ལྡེང་། དོམ་མཁྲིས། ཀ་ར། ཆུ་འཐུང་ཟབ། གུར་གུམ། རྒྱ་ཚོས་ཁཎྜ། དོམ་མཁྲིས། གི་ཝང༌། སྟག་
ཤ ༑ཧོང་ལེན། མྱང་རྩི་སྦྲས། ཀ་ར་སྦྱར་བའི་ཆུ་འཐུང་ཟབ། རྨ་ཆས་ནི། དབྱར་ཤོ་མོང་། དགུན་ཐེར་མ་ལ་བྱ། དབྱར་མི་རུལ་བ་དང༌། དགུན་མི་འཁྱགས་པ་གལ་

ཆེའོ། །དེ་ཡང་བྱིན་ཉྭ་མ་གཏོགས་པའི་ཉྭ་རྣམས་ལ་དྲོད། སྒབ་རྩ་ལོང་རྩ་མ་གཏོགས་པའི་རྩ་རྣམས་ལ་བསིལ། སྒྱིད་ཁུང་ཆུ་བ་མ་གཏོགས་ཆུ་རྒྱུས་ཐམས་ཅད་ལ་རླན་དང་མ་
བྲལ་བའི་བཅོས་བྱ། རྨོ་ཚད་ཆེ་ཆུང་ལ་སྦྱར་བའི་སྦང་མ་བྲོ་བ་ཆེ་ཆུང་ཅི་རིགས་ཀྱི་ལུམས་ནི། རྨ་གསར་ཞག་གསུམ་ལ་མེད་ཐབས་མེད། ཐ་མ་རྣག་ཏུ་ཤོར་བའི་རིགས་རྣམས་
ལ༑ ཚབ་ཆེ་ན་ཁོང་དུ་ག་པུར་བཏང་། གང་ཉེའི་རྩ་ལ་གཏར། དེ་ནས་སྐེམ་སྦྱར། སྐེམ་སྨན་ནི། མུ་ཟི་གསེར་འདྲ་དུ་ལམ་གསེར་ལྟ་བུ་ཕུག་རོན་གྱི་སྒོ་ང་ཙམ་ཁྲམ་ཁྲུམ་ཧ
བརྡུངས་ཏེ། འབྲི་མར་བཟང་པོ་ཁྱིམ་བྱའི་སྒོ་ང་ཙམ་བཞི་ལྡན་དུ། མེ་ཆུང་ལ་གཉུག་བསྲིངས་ལ་དཀྲུགས་ཤིང་བསྐོལ་བས། མར་དང་མུ་ཟི་དབྱེར་མེད་དུ་འདྲེས་པས། བུ་
དོག་གམ། ཁྲག་མདོག་ཏུ་སོང་དུས། སྦྲང་རྩི་ཕུལ་གང༌། ཟངས་ཐལ་ཐུན་ལྔ། དུང་། འགྲོན་བུ། དུར་ཐོད། ཤ་རུ། ཕུར་ཡོག་ཐལ་བ། བཟང་།

༄༅། །དྲུག །སྤོས་དཀར། དོམ་མཁྲིས། བསེ་རུ། རྒྱ་རུ། ཁ་ཤའི་རུ་རྣམས་ཀྱི་ཕྱེ་མ་ཁ་ཚར་བཏབ་ནས་ལྟོ་སྟོང་ལ་ཆུ་སྐོལ་གྱིས་ཕུལ་བཏང་བས། རྣག་ཆུ་ཐམས་ཅད་
སྐེམས་སོ། །ཚ་བ་ཆེ་ན། བྲག་ཞུན། སེང་ལྡེང་གི་ཐང་གིས་གསོ། རྨ་འབྲས་ཐབས་སུ་སོང་བ་ལ། མིའི་རྐང་འགོ་ཚོན་པོ། མིའི་ཞྭ་ཤ །ཆུ་གནས་ཉ་ཤ །སྤུ་རྩ། རེ་
ལྕག ༑མཁན་སྐྱ། ཕུག་རོན་གྱི་བྲུན། མཆིལ་པའི་བྲུན། བྱི་བའི་བྲུན་དང་ཤ་བུབས། རྩ་བའི་འབྲུ། གོ་སྙོད། སྒ་སྐྱ། འབམ་པོ། བ་ལུའི་ལོ་མ། ཐར་ནུ། ཆུ་རྩ།
བཙན་དུག ཤུ་དག །མུ་ཟི། ལན་ཚྭ། ཕབས་རྣམས་ཞིབ་པར་བཏགས། ཆང་བཟང་པོའི་གླུམ་ཀླད་དང་སྦྱར། ཧྲེབ་ཡོད་སར་མཐུག་པར་བྱུག་ཅིང་། སྣལ་མས་
བཅིངས༑ སྨན་སྐམ་པ་ཆང་བྲན་ནས་ཡང་ཡང་བསྐྱར་བས་ཧྲེབ་རང་སར་ཞི་བའམ། རྣག་ཏུ་ཁུག་ནས་འཚོ་བར་འགྱུར་རོ། །རྨ་རིགས་ཕྱོགས་མེད་དུ་འཚོ་བའི་སྨན་ནི། ཁུར་

མོང་རྩ་ལོ། མྱུ་གུ་ཤིང༌། ཐར་ནུའི་ལོ་མ། སྤྱི་ཞུར། པ་ཡག་ལོ་མ། ཏི་གུ་ལམ་སྐྱེས། བྲག་སྤོས། སེར་བོ་རྒུ་དྲུས། བྲག་ལྕམ། ནག་ཚན། ལྡུམ་བུ། ཨ་འུ་ཙི། །
ཨུཏྤལ་སེར་པོ། སྟག་ཤ །སྟག་མོ་ཁ་ཡན། རྒུན་འབྲུམ། སྟོང་ཟིལ། བོང་དཀར་ལོ་མ། ཚེར་སྔོན། རྩི་སྟག་མོ། དར་ཡ་ཀན། ནས་མའི་རིགས་ཐམས་ཅད། ཤོ་
མོང་༑ གབ་སྐྱེས། སེང་ལྡེང་། ཏི་གུའི་རྩ་བ། ཡུ་མོ་མདེ་འབྱིན། ཅོ་ག་མགོ་སྨན། འབུ་སུ་ཧང་རྣམས་གང་འཛོམ་བསགས་ཏེ། ཁཎྜ་ཚུལ་བཞིན་བྱས་ནས། དོམ་
མཁྲིས་དང༌། གུར་གུམ། ཚ་ལ་ཙམ་རྙེད། ཁ་ཚར་བཏབ་ནས་གྲོད་པུར་བཙའ་དགོས་དུས། རྨ་ཚད་དང་སྤེལ་བའི་རིལ་བུ་རྨར་བཅུག་པའི། གསོ་དཔྱད་ཐམས་ཅད་ཀྱི་
རྒྱལ་པོ་བླ་ན་མེད་པ། གོང་ན་མེད་པར་འགྱུར་བ་མེད་པ་ཡིན་པས་ཤིན་ཏུ་ཟབ། རྨ་འབྲས་མ་གཏོགས་རྨ་རིགས་ཐམས་ཅད་ལ་ཉ་ཕག་གི་ཤ་དང་། རུལ་སུངས། ཚྭ་སྐྱུར།

༄༅། །ལན་ཚྭ། མེ་ཉི། ཆགས་སྤྱོད། ལུས་ངག་ཡིད་གསུམ་འཁྲུགས་པའི་བྱ་བ་ཐམས་ཅད་འཛེམ། རྨ་ཚད་ཀྱི་དབལ་ཆོག་ནས། ར་ན་གཞོན་གྱི་ཤ་དང༌། ཆང་རྒྱུ་ཞིམ་
པོ་ཉུང་ངུ་རན་ཙམ་བཏང་། མཛོ་ཞོ་བཏང་། རྨོ་ཚད་ཆེན་པོ་ཡོད་རིན། །ཆུ་ཟན་རན་ཙམ་དང༌། ཆུ་འདུར་སྐམ་དུ་བསྟེན་པར་བྱའོ། །སྤྱི༔ ༈ དེ་ནས་དུག་གི་ནད་རིགས་
གསོ་ཐབས་ནི། བཙན་དུག་ལ་ཚབས་ཆུང་ན། །པི་པི་ལིང་གི་ཐང་ཡང་ཡང་བླུད་ཀྱང་ཕན། ཤོ་མོའི་རྩ་བ་དང་ཡོས་ཚིག་གི་ཐང་ཡང་ཕན། དྲི་ཆེན་དྲི་ཆུ་སྦྱར་བ་ཅི་མང་བྱིན་
ནས་སྐྱུག་ཏུ་བཅུག་ན་ཕན། ཚབས་ཆེ་བ་ལ་གསོན་ཁྲག་བཏང༌། རྗེས་དུག་དཔལ་བསྡུ་བསད་སྦྱོང་པའི་ཆོ་ག་བྱ་བ་འམ། ཡང་ན་ལན་ཚྭ་བཟང་པོ་ཁྱོར་བ་གསུམ། བྲག་སྐྱ་
ཧ་བོ་ཐུན་ལོག་ཞིབ་བཏགས། ཆང་གར་མ་ལ་སྦྱར་ནས་སོ་བར་བླུགས་ཏེ། ཕྱིར་པའི་ནང་དུ་བཅུག་སྟེ། ཟུར་བཞི་ནས་མཁར་བཏེག་ཅིང་ས་གཞིར་བརྡེག །དེ་ནས་ཐག་

པར་བཅུག་ནས། གདུང་བསྐོར་བྱས་པས་སྐྱུག་གོ །ཡང་ན་དྲི་ཆེན་དྲི་ཆུ་བྱིན་ནས་དེ་ལྟར་བྱ། ཅུང་ཟད་དབུགས་ལོན་ནས་སྦྱོངས་སྨན་བཏང་། འདི་མ་ཤེས་པར། ཨ་རུ་ར་
དང་༑ བོང་ང་དཀར་པོ་དམར་པོ་གླ་རྩི་སོགས། བཙན་དུག་ཚབས་ཆེན་བྱུང་བ་ལ་དང་པོ་ནས་བཏང་ན། དུག་ཚད་དེ་ཕོ་བ་ནས་རང་དབང་མེད་པར་སྲོག་རྩར་དེད་དེ། །
གཤིན་རྗེའི་ལག་ཏུ་གཏད་དོ། །ཚ་བས་ཆེན་མ་བྱུང་ན་ཨ་རུ་ར་འམ། བོང་ང་དཀར་དམར། གླ་རྩི། ལོ་བརྒྱད་དྲི་ཆུ་རྣམས་རེ་རེས་ཐུབ་པ་ཡིན། རང་ཉིད་རྨ་བྱ་བསྒོམས་
ནས༑ དུག་གཏོང་ཟོས་པར་བསམ་ཞིང༌། ཨོཾ་བྷ་སུ་རྡེ་ཧོ། ན་མོ་ཤ་ཧ་ཀ་ལ་གུ་གྲི་བྷི་སྨ་ར། ཞེས་བཟླས་ཏེ་སྨན་གང་བཏང་ལ་བཏབ་ན་མཆོག་ཏུ་ཕན། ཤ་ནད་དང་། ཤ་
དུག་གི་རིགས་རྣམས་ལ་དང་པོ་བྱུང་མ། ག་ཏུ་ཨ་རུ་ར། བོང་ང་དཀར་པོ། འོམ་བུ། བྱེའུ་ལ་ཕུག །ལྡུམ་བུ་རེ་རལ་རྣམས། ལོ་བརྒྱད་ཆུ་ལ་ལྕགས་སྣོད་དུ་བཙོས་པའི་ཁུ་

༄༅། །བ་གྲང་མོ་ཡང་བཏང་། དེ་རྗེས་ཐང་དེ་ལ་དུར་བྱིད། དན་རོག །ཐར་ནུ། ཁྲོན་བུ། སྔོན་བུ་ཐུན་ལོག་རེ་བསྣན། རས་སུ་གཏུམས་ནས་བཙོས་པའི་ཁུ་བས་ཐང་
བཤལ་བཏང་ངོ༌། །འདི་བྲིས་དགེ་བ་གང་དེས། ཕ་མས་གཙོ་བྱས་བདག་དང་སེམས་ཅན་རྣམས། རྣམ་མཁྱེན་རྫོགས་པའི་གོ་འཕང་མྱུར་ཐོབ་ཤོག ༈ །དེ་ནས་ཐོར་བུའི་
ནད་ནི། ཕྲན་ཚེགས་སྣ་ཚོགས་པ་ཞིག་སྟེ། དེའི་རྟགས་དང་བཅོས་ཐབས་ཀྱང་སྤེལ་མར་སྟོན་ཏེ། ཐོག་མར་འཁྲུ་བའི་ནད་ནི། ཕོ་བའི་མེ་དྲོད་ཉམས་ཤིང་མ་ཞུ་པའི་རྟགས་
ལ༑ ཟས་ཟོས་མ་ཐག་ལ་ན་ཞིང་སྦོ་འཁྲོག་དང་སྒྲེགས་པ་སོགས་གྲང་རྟགས་སྟོན་པས། དེ་ལ་སེ་འབྲུ་དང་དྲོད་སྨན་པི་པི་ལིང་ཐུན་བཟང་པོ་རེ་རེ། སུག་སྨེལ་དང་ཤིང་ཚྭ་
ཐུན་ཚད། བུར་དཀར་ཐུན་གསུམ་ཞིབ་བཏགས་ཆུ་སྐོལ་ཚན་མོ་ཧུབ་གསུམ་གྱིས་ཕུལ། ཞོགས་པར་བཏང་། ཚ་ཤས་ཅུང་ཟད་འདུག་ན་གུར་གུམ་བསྣན། ཧ་ཅང་གྲང་ཤས་

ཆེ་ན་དྲོད་སྨན་ཕོ་བ་རིས། སྒ་སྐྱ། རྒྱ་ཚྭ། རྒྱམ་ཚྭ། ཁ་རུ་ཚྭ། ལ་ལ་ཕུད། བྱ་རྒོད་བྲུན་དང་གོ་བོའི་བྲུན། གོ་བོ་སྤྱང་ཀིའི་ཕོ་བ་རྙེད་ནའང་བཏང་བུར་དཀར་ཐུན་གསུམ་
གོང་གི་སྟེང་དུ་བསྣན་ནས་བཏང་བས་མེ་དྲོད་སྐྱེད་ཅིང་མ་ཞུ་བ་འཇུ། མདོར་ན་ཚ་འཁྲུ་གྲང་འཁྲུའི་རིགས་འབྱེད་གང་དགོས་ཏེ། ཆུ་གཙང་པོར་གང་ནང་དུ་འཁྲུ་བའི་དྲི་མ་ཐུར་
འགོ་གང་དལ་བུས་བཞག་པས། ཆུའི་གཏིང་དུ་འགྲོ་ན་ཚ་འཁྲུ་ཡིན་ལ། ཆུའི་སྟེང་དུ་ལིང་ངེ་སྡོད་ན་གྲང་འཁྲུ་ཡིན་ཏེ། ཚ་འཁྲུལ་དོམ་མཁྲིས། གསེར་གྱི་མེ་ཏོག །དུག་མོ་
ཉུང་༑ བོང་ང་དཀར་པོ། གླ་སྒང་། རེ་སྐོན། བ་ལེ་ཀ་རྣམས་ཐུན་བཟང་བ་རེ། རྒྱལ་ཀར་ཐུན་བཟང་བ་གཉིས། ཕྱེ་མ་ཐུན་རེ་གུང་གཉིས་ལ་ཆུ་སྐོལ་གྲང་གིས་ཕུལ་ནས་
བཏང་༑ ཡང་ན། ད་ཏྲིག །ཀ་པེད། ཐ་རམས། མོན་ཆ་ར། སྨག་དང་། ཨ་རུ་ར་གསེར་མདོག །རྒྱལ་ཀར་སྦྱར་ནས་བཏང་བས་ཆོད། སྐོམ་ལ་བཏུང་བ་གཞན་མི་

༄༅། །གཏོང་བར། ཆུ་མ་རུལ་བ་བསྐོལ་གྲང་ཞག་མ་ལོན་པ་ལ་ཅོང་ཞི་ཤིན་ཏུ་ཞིབ་པར་བཏགས་པའི་ཕྱེ་མ་ཐུར་འགོ་གསུམ་ཙམ་བཏབ་པ་བྱིན། ལར་ནི་ཚ་འཁྲུལ་སྣོད་ཀྱི་
ཚད་པ་མ་ཞི་བར་འཁྲུ་གཅོད་དྲག་པོ་བཏང་ན། རྒྱུ་ལོང་འགྲིལ་བ་དང་། ཚ་གླང་འཁྱིམ་ནས་ཟུག་གཟེར་ལྡང་ཞིང་མི་རུང་བས། གོང་དུ་བཤད་པའི་མཁྲིས་ཕྱེ་བདུན་པ་སོགས་
ཀྱིས་ཚ་བ་བསད་རྗེས་འཁྲུ་གཅོད་བཏང་བ་གནད་ཆེའོ། །ཚ་གྲང་གང་ཡིན་ཀྱང་ཐུན་མོང་དུ་གཅོད་པ་ནི། འབྲས་ཐུག་ཚོས་པར་བཙོས་པར་ཚྭ་ཅུང་ཟད་བཏབ། དེ་ལ་གཙོད་
ཀྱི་ཁྲག་ཐུན་བཟང་བ་གཅིག་ཞིབ་པར་བཏགས་པའི་དྲོ་འཇམ་ཡང་ཡང་སྦྱིན། ནད་ཚབས་ཆུང་བ་ལ་བྲག་སྐྱ་ཧ་བོའི་རྩ་བའམ་མེ་ཏོག་གི་ཐང་གཅིག་པུས་ཀྱང་ཆོད། མེ་ཏོག་བྱ་
རྐང་ལོ་བཙན་གྱི་ཐང་གིས་ཀྱང་ཆོད་དོ། །ཟས་སྐོམ་ནི་གྲང་འཁྲུ་ལ་ལུག་ཤའམ་འབྲི་གཡག་གི་ཤ །ཉ་ཤ་གསར་པ། འབྲས་ཐུག །ཟན་དྲོན། ཆང་ཞིམ་པོ་རན་པར་

བཏུང་༑ ཚ་འཁྲུ་ལ་ཤའི་རིགས་བཏང་བ་སྔ་ན་དམར་པོར་འགྱུར་བས་འཛེམ། རམ་བུའི་ཟན་དང་སྐྱོ་ཚྭ། འབྲས་ཐུག །བཙོས་ཟན་ཕྱེ་ཐུག་སོགས་བཏང་། འཁྲུ་སྐྱུག་གི་
སྨན་དང༌། གང་བཏང་ཡང་བུངས་ཆུང་ལ་གྲངས་མང་བཏང་བ་གནད་ཡིན། རྒྱུ་གཟེར་གྱིས་ཁྲག་ཏུ་འཁྲུ་བ་ལ། བད་སྨུག་གི་ཁྲག་རུལ་དུད་ཁུ་སོགས་འཁྲུ་བ་དང་། རྒྱུ་ནད་
རྙིང་ནས་ཟས་མདོག་འཁྲུ་བའི་རྗེས་ལ། ཁྲག་ཏུ་འཁྲུ་བ་སོགས་ནི་རང་རང་གི་གཞུང་དུ་བལྟ་བར་བྱའོ། །སྐྱུགས་པ་བཅོས་པ་ནི། སྐྱུགས་པའི་ནད་ནི་རིགས་མང་ཡང་། མ་
ཞུ་བས་སྐྱུགས་པ་ནི་ཟས་གང་ཟོས་དང་ལྷུ་སོབ་སྐྱུག །སྒྲེག་སྦོས་ཕོ་བ་ན་བ་སོགས་འབྱུང་བས། དེ་ལ་རྒྱམ་ཚྭ། སྒ་སྐྱ། ཨ་རུ་ར་གསུམ་ཆ་མཉམ་པའི་ཐང་བཏང་། ཡང་
དྲོད་སྨན་པི་པི་ལིང་བསྣན་པའི་ཐང་བཏང་། ཕན་དཀའ་ན་སེ་འབྲུ་བཞི་བའི་སྟེང་དུ། སྒ་སྐྱ་དང་ཁ་རུ་ཚ་བསྣན་པ་བཏང༌། སྤྱི་འགྲོ་ནི་འབྲས་ལེགས་པར་བཀྲུས་པའི་ཁུ་བ་པུ་

༄༅། །ཤེལ་ཙེ་དང་སྦྲང་རྩི་བཏབ། ཉུང་བར་ཡང་ཡང་བཏང་བས་ཕན། ཡང་ན་སྔོ་སོག་པ་ཀའི་འབྲས་བུ་རྒྱ་ཚྭ་བུ་རམ་སྦྱར་བ་བཏང་། ཡང་ན་འབྲས་ཡོས་ཁྱོར་བ་གང་
བཏབ་པའི་སྟེང་དུ་སེ་འབྲུ་པི་པི་ལིང་། སྒ་སྐྱ་རྣམས་ཐུན་རེ་ཞིབ་པར་བཏགས། སྦྲང་རྩི་ཐུར་འགོ་གང་བཏབ་ནས་རན་ཙམ་ཆུ་སྐོལ་གྱིས་ཕུལ་ནས་བཏང་། ཕན་དཀའ་ན་སྐེ་
སྟོང་དང་ལྷན་གསང་ལ་མེ་བཙའ་བྱ། ཟས་སྐོམ་འཇུ་སླ་བ་རན་ཙམ་བཏང་ངོ་། །གདོན་དང་བད་སྨུག་སོགས་ཀྱིས་སྐྱུགས་པ་ནི་གཞན་དུ་ཤེས་པར་བྱའོ། །འཁྲུ་སྐྱུག་གཉིས་ཀ་
བྱེད་ཅིང་། བྱིན་པ་ཞྭ་ལོག་གི་རིགས་ལ། ཁོང་དུ་ཁྱིམ་བྱ་མཚལ་ལུའི་ཟེ་བའམ་ཟེ་ཁྲག །ཕག་རོག་གི་སྣ། སྦྲུལ་དང་ངུར་པའི་ཤ། །རྟ་གསེབ་ཀྱི་རྟ་བོན། རྡོ་དྲེག་དམར་
པོ༑ གླ་རྩི་རྣམས་ཞིབ་བཏགས་དྲི་ཆུ་དང་སྦྱར་ལ་གཏོང་ངོ༌། །ལུག་ཤའི་ཚོད་མ་ལ་ཤིང་ཀུན་དང་ཚ་སྣ་རིགས་ཚོགས་ཚད་བཏབ་ནས་བཏང་ངོ༌། །སྲེ་ལང་གི་ཐང་བཏང་། ཉྭ

གང་ལོག་སར་ལུག་རྐང་མར་རྙིང་ལ་སོགས་མར་གྱིས་བསྐུ་མཉེ་ཤིན་ཏུ་དྲག་པོ་བྱའོ། །རྐང་ལག་དྲག་ཏུ་བརྐྱང་པ་དང་བསྐུམ་པ་མང་པོ་བྱ། ཕན་དཀའ་ན་མཐེབ་ཆེན་བཞིའི་
སེན་མོ་ལ་སྤྲ་བ་ནས་ཙམ་གྱིས་བསྲེག །རྒྱབ་ཀྱི་ཚིགས་པ་དྲུག་པ་དང་བོལ་གོང་ལ་མེ་བཙའ་བྱའོ། །དེ་ནས་མེས་ཚིག་ཚབས་ཆེ་བ་ལ། ཁོང་དུ་ག་པུར། ཙནྡན་དཀར་
དམར༑ གུར་གུམ། གི་ཝང་། དོམ་མཁྲིས་ཀྱིས་གཙོས་པའི་མཁྲིས་སྣ་ཚོགས་ཚད། གླ་རྩི་རྣམས་གྱི་ཕྱེ་མ་ཆུ་གྲང་ངམ་རང་གི་དྲི་ཆུས་འཕུལ་ནས་བཏང་། རྨ་ཁར་དོམ་
མཁྲིས༑ ཉ་མཁྲིས། སྦལ་པའི་ཁྲག་རྣམས་རྨ་ཚབས་དང་སྦྱར་ནས་གདབ། ཡང་ན་བྱང་བུལ། བྲག་སྤོས། བྲེ་གུ་གསེར་ཐིག་གི་ཕྱེ་མ་བཏབ། ཉ་མ་ཁྲིས་ཀྱིས་གཙོ་བྱས་
པའི་ཆུ་ལ་གནས་པའི་མཁྲིས་སྣ་གང་རྙེད། ག་པུར། ཅུ་གང་། གུར་གུམ། ཧོང་ལེན། བྱང་བུལ། བྲག་སྤོས། ཆུ་རྩ་རྣམས་གདབ། ཡང་ན་བུལ་ཏོག །མི་རུས་

༄༅། །བསྲེགས་པའི་ཐལ་བ། རྒྱ་སྣག །ནུ་ཞོ་སྦྱར་བ་བྱུག །ཡང་ན་ལི་ཁྲི་ཆུ་གཙང་ལ་སྦྱར་བ་བྱུགས་པས་ཤིན་ཏུ་ཕན་ནོ། །ཆུ་ཚན་སོགས་ཀྱིས་ཚིག་ན་བྲག་ཞུན། སོག་
ཐལ་དང་། རའི་མར་གསར་པ་གང་རུང་དང་སྦྱར་བ་བྱུགས་ནས་ཉི་མ་ལ་རན་པར་བསྲོ། ཡང་ན་ནུབ་མོ། ག་པུར། ཅུ་གང༌། གུར་གུམ། མཚལ། གླ་རྩི། དོམ་
མཁྲིས༑ ལི་ཁྲི། བྲེ་གུ་གསེར་ཐིག །ཆུ་རྩ། རྒྱལ་ཀར་རྣམས་སྦྱར་བཏབ་ནས་དར་གྱིས་དགབ། རྨ་ཆས་ནི་ཆུ་རུག་བརྡུངས་པ་དང་ཞོ་བཙགས་གླན། སྐྲངས་ན་དྲི་ཆུར་
སྦྱངས་པ་བྱུག །ཟས་ནི། ར་དང༌། བ་ལང་དང་། རི་དྭགས་ཀྱི་ཤ །མར་གསར་བཏབ་བའི་བཙོས་ཟན། སིངས་པོ་དང་། ཆུ་བསིལ་སོགས་བསིལ་བ་བསྟན་ནོ། ༈ །
ཡང་ཁོང་དུ་ཁབ་དང་མདེའུ་སོགས་ལྕགས་ཀྱི་རིགས་ཤོར་ན། ཨ་རུ་ར་ཆ་གསུམ། བ་རུ་ར་ཆ་གཉིས། སྐྱུ་རུ་ར་ཆ་གཅིག །རྡོ་ཁབ་ལེན་རྣམས་ཐུན་རྩི་བཞིན་བཏགས་པའི་

ཕྱེ་མ་སྲིན་བལ་བསེད་པ་བལ་གྱི་འདབ་མ་གཅིག་ཙམ་དུ་ཆུ་ཕོར་ཆུང་གང་ཙམ་ལ་སྦྱངས་ནས་ཁོང་དུ་གཏང༌། སྔས་དང་གདན་འཇམ་ཞིང་འབོལ་བའི་སྟེང་དུ་གན་རྐྱལ་དུ་
འགུལ་བ་དང་འཇུར་བ་ཡེ་མ་བྱུང་བར་ཉལ་ནས་སྲིན་བལ་གྱིས་གྲིལ་ནས་བཤང་ལམ་དུ་འབྱིན་པར་བྱེད་དོ། །ཡང་ན་རི་བོང་གི་སྤུ་དང༌། བྱ་རྒོད་ཀྱི་མདོམས་སྤུ་གང་རུང་
དང༌། བག་ཕྱེ་སླ་ངར་སེར་ཙམ་བརྔོས་པ་དང་འོ་མ་བསྲོས་བའི་ཐུག་པ་ནངས་མ་གསུམ་ལང་བཏང་། ཨ་རུ་ར་ཚ་ལ་དུལ་མ་བག་ཙམ་རེ་ཡང་བཏང་ངོ༌། །ཟས་གཞན་མི་
གཏང་༑ བཏུང་བ་ཡང་ཅུང་ཟད་ཙམ་ལ་བསྟེན་ཏེ་འབྱིན་ནོ། །ཡང་གྲེ་བར་ཉ་རུས་སོགས་རུས་པ་དང་གྲ་མ་ཟུག་ན། རས་སམ་བལ་དར་གཟིང་གང་རུང་གྲེ་བར་ཐར་ཙམ་
བསྡམས་ནས་དར་སྐུད་བཏགས་ལ། མིད་པར་ལྡད་ངོ་ཤེས་ཙམ་མིད་ནས་སྐའི་མཐའ་རྣམས་ཁུ་ཚུར་གྱིས་ཤེད་རན་ཙམ་བརྡུང་བའི་རྣམ་པ་བྱ་ཞིང་། སྐེ་ཕར་ལོག་ཚུར་ལོག་

༄༅། །བཞི་ལྔ་ཙམ་བྱ། དེ་ནས་སྔར་གྱི་དར་སྐུད་ལ་འཐེན་པས་འབྱུང་ངེས་སོ། །ཡང་ཤ་གསར་གྲེ་བར་ཐར་ཙམ་ལ་གོང་བཞིན་དར་སྐུད་བཏགས་ཀྱང་འབྱུང་ངོ༌། །ཡང་
སྡོམ་དང་སྡིག་པ་ཁོང་དུ་སོང་ན། སྲད་མ་དཀར་པོའི་རྩ་བ། རམས་པའི་རྩ་བ་ཆ་མཉམ་པའི་ཞིབ་བཏགས་ཆང་དང་སྦྱར་བ་བཏང་བས་ཕན། མིས་བདག་བྱད་པའི་རྟ་ཕྱུགས་
སོགས་ཀྱི་ཁོང་དུ་ཁ་བརྒྱད་པ་དང༌། འཛག་བསྡམ་པ་སོགས་ཀྱི་སེམས་ཅན་ཁར་ཤོར་བས་སྦོས་ན། ཚ་དང་མར་བསྲེས་པས་ཁར་བཅུག་པས། ཁ་ཅག་ཅག་བྱེད་ན་མོད་ལ
འཚོའོ། །ཕྱུགས་ཅི་སྦོས་ཀྱང་མཇུག་སྙིང་བསྲེགས་པས་ཕན་ནོ། །ཡང་རྣ་བར་སྲོག་ཆགས་ཤོར་ན་མཁན་སྐྱའི་ལོ་མ་གདུས་པའི་ཁུ་བ་བླུགས་ན་ཕན་ནོ། །ཡང་བཙོད་གྱི་ཁུ་བ་
བླུགས་ན་རྣ་བར་ལུག་ཤིག་བོར་ན་ཉལ་ཁར་ཆང་གར་མ་རན་ཙམ་རྣ་བར་བླུགས་ན་འབྱུང་ངོ༌། །ར་ཤིག་བོར་ན་གཡེར་མའི་ཆུ་བླུགས་སོ། །ཡང་མིག་ཁ་བས་ཕྱིད་པ་ལ། གླ་

རྩི་ཤུ་དག་ནག་པོ་ཐུན་རེ་ཆ་མཉམ་ཞིབ་བཏགས། སྣ་བུག་གཉིས་སུ་བུད་ལ་ཡུད་ཙམ་ཉི་མར་བལྟ། རང་གི་དྲི་ཆུ་བར་པས་མིག་འཁྲུ། ཁོང་དུ་རྒྱལ་ཀར། སུག་སྨེལ། བུ་
རམ་རྣམས་མར་གྱི་མར་ཁུ་འཚོད་པ་ལ་བཏབ་ནས་བཏང་བས་ཕན་ནོ། །མིག་དུ་བས་ཕྱིད་ན་གི་ཝང་གི་ཕྱེ་མ་སྣ་ནས་འབུད་ནས་ཉི་མ་ལ་ཡུད་གཅིག་བལྟ། ཤ་གསར་དམར་
པོས་ཡང་ཡང་ཕྱི་ཞིང་དུ་བ་ལ་འཛེམ་མོ། །རྐང་པ་དང་ལག་པ་ཁ་བས་ཕྱིད་པ་ལ། ཆུ་གྲང་གི་ནང་དུ་ཚུགས་ཚད་བགྲངས་པས་ཕན་ནོ། །བུད་མེད་ཀྱི་བུ་མ་ཐོན་ན། ཨོ་ཨ་ཀ་
པ༑ བི་ཀ་པ། ཞེས་ཡི་གེ་དབུ་ཅན་ཕྲེང་གཅིག་བྲིས་པ་སྤྱི་བོར་བཏགས། མར་ལ་བཟླས་ནས་ཁོང་དུ་བཏང་། དེས་ཀྱང་ཐོན་དཀའ་ན། ཁྱོ་དེའི་སྤུ་གཞོབ། དུར་བྱིད། །
ཡུ་མོ་མདེའུ་འབྱིན། རྒྱ་ཚྭ། སྲམ་གྱི་བྲུན་རྣམས་ཆ་མཉམ་པའི་ཕྱེ་མ་གར་ཆང་གིས་ཕུལ་ནས་བཏང༌། རྒྱུ་ཞབས་སུ་བྱི་ཁུང་ཤར་ལྟའི་ཚང་ས་བསྲོས་པ་ལ་ཆང་གིས་ཁ་ཕྲུ་བཏབ་

༄༅། །བའི་དུགས་བྱའོ། །དེས་ཐོན་ངེས་སོ། །ཡང་ན་ཁྱིའི་འབྲས་བུའི་ཐང་བཏང་། ཡང་ན་བྱ་གོ་བོའི་གྲེ་བ་དང༌། རྒྱ་རུ་ཐལ་ཚན་ནང་དུ་ཅུང་ཟད་བརྔོས་པ་ཞིབ་
བཏགས་ཆང་གིས་ཕུལ་བཏང་། ཕྱི་ནས་བྱི་ཁུང་ཤར་ལྟའི་ས་ཕུལ་བཞི། ལུག་གི་རིལ་མ་ཕུལ་བཞི། བྱ་རོག་གི་བྲུན་ཕུལ་བཞི། ཕབས་ཕུལ་བཞི་རྣམས་ཆང་ལ་བཙོས་པའི་
ཚན་མོ། ཕད་བུའི་ནང་དུ་བླུགས་པས་ཡང་ཡང་བསྲོ་ཞིང་ལན་མང་དུ་བསྐྱར་པས་རྐེད་པ་མན་ལ་དུགས་བྱའོ། །ཡང་བུད་མེད་བུ་རོ་མ་ཐོན་ན། ཆང་ཞིམ་པོའི་གླུམ་དྲ་ཚགས་
ལ་བཙིར་བའི་གླུམ་ཀླད་ཕུལ་དོ་ལ། བཅའ་ལྷའི་ཕྱེ་མ་ཁྱོར་བ་ཕྱུར་བ་ཞིག །རྒྱ་ཀར་གདར་གཅིག་ཞིབ་བཏགས་བསྲེས་པ་ཅི་ནུས་ཟོས་པས་ཕན་ནོ། །ཁྱོའི་སྐྲ་བསྲེགས་པའི་
གཞོབ་ཆང་དང་སྦྱར་བས་ཀྱང་ཕན་ནོ། །ཕྱི་ནས་གང་གི་དུགས་ཀྱང་བྱ། བུ་བཙས་རྗེས་གང་གི་ཁྲག་མ་ཆོད་ན། འདོམས་བར་དུ་འོམ་བུའི་དུ་བ་བཏང་བས་ཕན་ནོ། །རྐང་

ལག་གི་ཞྭ་སྲད་བུ་ཕྲ་མོས་བསྡམ། ཁོང་དུ་དོམ་མཁྲིས་ཐུན་གསུམ། གཞན་ཡང་མཁྲིས་སྣ་ཚོགས་ཚད་ཐུན་རེ། གུར་གུམ། རྒྱལ་ཀར་ཐུན་ཆེ་བ་རེ། ཞིབ་བཏགས་ཆང་
གིས་འཕུལ་ལ་བཏང་། དོམ་མཁྲིས་དང་རྒྱ་ཚོས་ཀྱང་བཏང་། ལར་བུད་མེད་ཟླ་མཚན་མ་ཆོད་པ་ལ་རྐང་པའི་ལོང་བུའི་ནང་གི་རྩ་ལ་སྤྲ་རྡོག་གསུམ་བཞག་ན་ཆོད་པར་འགྱུར་
ལ༑ ཁོང་དུ་རྒྱ་ཚོས་ཀྱི་ཐང་གར་མོ་ལ་དོམ་མཁྲིས་ཐུན་ལོག་བཏབ་ནས་བཏང་བས་ཆོད་ངེས་སོ། །མི་ཆུས་ཁྱེར་བ་ཟིན་པ་ཁ་སྦུབས་སུ་བཞག་ལ། སྟེང་ནས་མིས་མནན་པས་
ཁ་དང་སྣ་བུག་ནས་ཆུ་མང་པོ་འབྱུང་ངོ༌། །ཡང་ན་མི་ཤེད་ཡོད་པ་ཞིག་གིས་དེའི་རྐང་པ་གཉིས་ནས་བཟུང་སྟེ། འཕྲག་པ་ལ་བཀལ་ཏེ་མགོ་ཞབས་ལོག་ནས་ཁ་སྦུབ་ཏུ་ཕར་
འགྲོ་ཚུར་འགྲོ་བྱ། དེས་ཀྱང་ཆུ་རྣམས་ཕྱིར་འབྱུང་ཞིང་། ཡང་ན་བྲག་གི་ཐོག་ནས་མགོ་མཇུག་སློག་ལ་ཁ་སྦུབ་ཏུ་བཞག་པས་འབྱུང་ང༌། །ཕྱི་ནས་བསྐུ་མཉེ་བྱ། གསུར་དུད་

༄༅། །རླུང་བཅོས་བྱའོ། །མི་འགགས་པ་ཐག་པ་གཅོད་པ་དང༌། བཙན་ཐབས་སུ་ལྷོད་ཀྱིས་མི་གློད་པར་དལ་བུས་དབུགས་ཕྲ་མོ་ནར་གྱིས་ཕྱིར་འགྲོ་བའི་ཐབས་བྱའོ། །
ཡང་ན་དེའི་ཁ་སྤ་བས་མནན་ནས་རིམ་གྱིས་དབུགས་འགྲོ་བའི་ཐབས་བྱའོ། །ལག་པའི་གྲུ་མོ་བུད་ན། དཔུང་པ་ནས་གཅིག་གིས་ཡར་འཐེན། གཅིག་གིས་མར་ལག་ངར་
ནས་ནར་ནར་འཐེན་ལ་སྨན་པའི་ལག་མཐིལ་གྱིས་མི་དྲག་པར་དལ་བུས་ལག་ཚོད་མྱུལ་རུང་ནང་ཕུལ་བས་ཚུད་དོ། །དེ་ནས་ཕྱིང་པས་བསྡམས་ནས་མགུལ་དུ་བཏགས་ལ། །
སྒུལ་བསྐྱོད་སོགས་མཁས་པར་བྱ་ཞིང་དོན་མཚམས་སུ་མེ་བཙའ་ཡང་བྱ། དཔུང་པ་བུད་ན་ཐག་པ་རིང་བ་ཞིག་ལག་པའི་མཁྲིག་མ་ནས་བཏགས་ལ། ནད་པའི་མཆན་འོག་ཏུ་
དྲུ་བུ་ཆེ་ཆུང་རན་པ་ཞིག་བཅུག་ལ་ཡར་འཐེན། གཞན་གཅིག་གིས་ཐག་པའི་སྣ་ནས་ཐད་ཀར། མར་ཐང་གིས་འཐེན་ལ་ཐག་པའི་དཀྱིལ་དུ་བེར་ག་བརྡེག །མ་ཚུད་ན་ཅུང་

ཟད་གཡས་གཡོན་གཅུ་བ་སོགས་བྱས་ནས་སླར་ཡང་དབྱུག་པས་བསྣུན་པས་ངེས་པར་ཚུད་དོ། །མཁྲིག་མའི་ཚིགས་བུད་ན། ས་སྟེང་ཁོད་མཉམ་ཞིང་མཁྲེགས་པའི་ཁ་རུ་ཕྱིང་
པ་བཏིང་ལ། དེའི་ཁ་རུ་ལག་པ་ཁ་སྦུབ་ཏུ་བཞག་ནས། སྟེང་ནས་རྐང་པས་ནེམ་གྱིས་མནན། སོར་མོ་རྣམས་ཀྱང་འཐེན་པས་ཚུད་ཅིང་། ཚུད་ནས་ཞག་འགའ་ན་མེ་བཙའ་
བྱས་པས་རྗེས་སུ་བུད་ལོང་མི་ཡོང་བ་ཡིན་ནོ། །ཞེས་པ་ཐོར་བུའི་ནད་གསོ་ཐབས་འདི་ཉིད། སུམ་སྟོན་ཆེན་པོས་མཛད་འཕྲོ་ལུས་པས་ཟུར་མཁའ་མཉམ་ཉིད་རྡོ་རྗེ་ཞེས་གཡུ་
ཐོག་པའི་རྣམ་འཕྲུལ་གང་དེ་ཉིད་ཀྱིས་མཛད་པ་ཡིན་ནོ། མངྒ་ལཾ།། འ༽ ༄༅། །བྱིན་རླབས་བླ་སྒྲུབ་ལས་གསང་བ་བར་ཆད་བདུད་ཀྱི་གེགས་སེལ་བ་བཞུགས་སོ། །
གེགས་སེལ་གྱི་ཆ་ལག་ཟུར་རྒྱན། རང་གི་སྤྱི་བོར་པདྨ་འདབ་མ་བཞིའི་དབུས་སུ་ཟླ་བའི་དཀྱིལ་འཁོར་གྱི་སྟེང་དུ། དུས་གསུམ་སངས་རྒྱས་ཐམས་ཅད་འདུས་པའི་བདག་ཉིད་

༄༅། །མ་ཧཱ་གུ་ཎ་སྐུ་མདོག་དཀར་ལ་དམར་བའི་མདངས་ཆགས་པ། གཟི་བརྗིད་ཀྱི་དཔལ་རབ་ཏུ་འབར་བའི་སངས་རྒྱས་སྨན་པའི་རྒྱལ་པོ་དང་དབྱེར་མེད་མ་མཆིས་པ། །
ཞལ་གཅིག་ཕྱག་གཉིས། ཕྱག་གཡས་ཨ་རུ་རའི་སྡོང་པོ་འབྲས་བུ་སུམ་ལྡན་དཀུར་བརྟེན་པ། གཡོན་ན་བདུད་རྩིས་གང་བའི་བུམ་པ་གུར་གུམ་གཞོན་ནུའི་ཁ་རྒྱན་ཅན་
བསྣམས་པ། དབུ་སྐྲ་ནག་པོ་སིལ་བུར་གྱུར་པ། སྐུ་ལ་དར་དཀར་པོའི་ན་བཟའ་མཆིན་ཁའི་སྐ་རགས། ཞབས་རྗེན་ཕྱེད་སྐྱིལ་གྱིས་བག་དྲོ་འུ་རེ་བཞུགས་པའི་མདུན་དུ་ལྷ་མོ་
དཀར་མོ་རིན་པོ་ཆེའི་པི་ཝང་བསྒྱུར་བ། གཡས་སེར་མོ་བྱ་རྒོད་རྐང་གི་གླིང་བུ་བསྒྱུར་བ། རྒྱབ་ཏུ་དམར་མོ་མི་རྐང་གི་གླིང་བུ་བསྒྱུར་བ། གཡོན་དུ་ལྗང་མོ་དངུལ་དཀར་གྱི་མེ་
ལོང་སྟོན་པ་ཐམས་ཅད་ཀྱང་སྙན་ཆ་འཁྲོལ་བ། སྐུ་གསུང་ཐུགས་ལས་འོད་ཟེར་འཕྲོས་པས་རང་བཞིན་གྱི་གནས་ནས་སངས་རྒྱས་དང་བྱང་ཆུབ་སེམས་དཔའ་སྨན་སྐྱོང་སྲུང་མའི་

ཚོགས་དང་བཅས་པ་སྐད་ཅིག་གིས་སྤྱན་དྲངས། བཛྲ་ས་མ་ཡ་ཛཿ་ཛཿཧཱུྃ་བཾ་ཧོ༔གཉིས་སུ་མེད་པར་གྱུར། ཨོཾ་མ་ཧཱ་གུ་ཎ་སིདྡྷི་ཧཱུྃ། བདག་གསོ་བ་རིག་པའི་གཞུང་ལུགས་ཐམས་
ཅད་ལ་བློ་གྲོས་རྒྱས་ཏེ། འགྲོ་བ་སེམས་ཅན་ཐམས་ཅད་ལ་ཕན་ཐོགས་ཉི་ཟླ་ལྟར་འབྱུང་བར་གྱུར་ཅིག །སྨྲས་ཚད་མངོན་ཤེས་སུ་གྱུར་ཅིག །སྦྱར་ཚད་སྨན་དུ་གྱུར་ཅིག །
བཏང་ཚད་ཕན་པར་གྱུར་ཅིག །མཆོག་དང་ཐུན་མོང་གི་དངོས་གྲུབ་སྩལ་དུ་གསོལ། ཞེས་པའི་རྒྱུན་ཁྱེར་གྱི་བླ་སྒྲུབ་ཞོགས་པ་ཐོ་རངས་སྔ་བར་མ་ཆགས་པར་ཉམས་སུ་བླངས་
པས་བར་གཅོད་བདུད་ཀྱི་གནོད་པའི་གེགས་ཐམས་ཅད་སེལ་བར་འགྱུར་རོ།། །། ཡ༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་ལམ་རྟགས་གསལ་བྱེད་ནོར་བུའི་སྒྲོན་མེ་
བཞུགས༑ །ན་མོ་གུ་རུ་དེ་ཝ་ཌཱ་ཀི་ནི་ཡེ། ཀུན་འདུས་རྒྱལ་བ་བླ་མ་སྨན་རྒྱལ་གྱི་དཀྱིལ་འཁོར་དུ། དབང་ཐོབ་དམ་ལྡན་བསྙེན་སྒྲུབ་བསྐྱེད་རྫོགས་ཉམས་སུ་ལེན་པའི་གང་

༄༅། །ཟག་ལ། ལམ་རྟགས་ཀྱི་རིམ་པ་ནི་གཉིས་ཏེ། བསྐྱེད་རིམ་དང་རྫོགས་རིམ་གྱིའོ། །དང་པོ་ལ་ཕྱི་སྒྲུབ་ཀྱི་རྟགས་ནི། འཁོར་བ་ལ་སྐྱོ་བ་རང་དབང་མེད་པར་སྐྱེས་
ནས༑ ཚེ་འདིའི་བྱ་བ་ལ་བློ་གཏིང་ནས་ལོག་པ་དང་། བླ་མ་དང་དཀོན་མཆོག་ལ་བཅོས་མིན་གྱི་མོས་གུས་སྐྱེས་ནས། གསོལ་བ་འདེབས་པ་ལ་བློ་ཆིག་ཆོད་དུ་འགྲོ་བ་དང༌།
བྱིན་རླབས་ཞུགས་པས་ལུས་ལ་བདེ་བ། ངག་ལ་ནུས་པ། སེམས་ལ་བདེ་གསལ་མི་རྟོག་པའི་ཉམས་མྱོང་ཕུན་སུམ་ཚོགས་པ་ཆགས། སྡིག་སྒྲིབ་ནད་གདོན་དག་པའི་རྟགས།
 རྨི་ལམ་དུ་ཁྲུས་བྱས་པས་རྣག་ཁྲག་སྐྱུག་ཅིང་འཁྲུ་བ་དང་། སྲོག་ཆགས་ལུས་ལས་ཐོན་ཅིང་གོས་དཀར་དྲི་མེད་གྱོན་པ་དང་། ཉི་ཟླ་འཆར་བ་དང་། རི་རྩེར་ཕྱིན་པ་དང༌། །
མཁའ་ལ་ཐོགས་མེད་དུ་འཕུར་བ། མཆོད་རྟེན་ལ་འཛེགས་པ། ཁྲི་གདན་མཐོན་པོ་ལ་འདུག་པ། སྐྱེ་བོ་དུ་མས་ཕྱག་དང་བསྐོར་བ་བྱེད་པ་དང་། མི་དུ་མས་བསྙེན་བཀུར་

བྱེད་པ་སོགས་འབྱུང་ངོ་། །ནང་སྒྲུབ་ཀྱི་རྟགས་ནི། དེའི་སྟེང་དུ་སྒྲུབ་ཁང་དུ་བྱིན་ཆེ། བག་དྲོ། མཚམས་དང་དགེ་སྦྱོར་ལས་འབྲལ་མི་ཕོད། རྨི་ལམ་རྣོ་བ་མངོན་ཤེས་ལྟ་བུ་
འབྱུང་༑ ལྷ་སྒོམ་ཤིན་ཏུ་གསལ་ཞིང་། བཟླས་པ་ལ་སྐྱོ་དུབ་མེད་པ། ཞི་ལྷག་གི་ཏིང་ངེ་འཛིན་རྩོལ་མེད་དུ་འཆར་བ་དང་། འཇིག་རྟེན་ལྷ་འདྲེའི་གཟུགས་མཐོང་བ་དང་། །
སྒྲུབ་ཁང་དུ་འོད་དང་འོད་ཟེར་འབྱུང་ཞིང་། སྐབས་སུ་སྨན་དང་སྤོས་ཀྱི་དྲི་ངད་བཟང་པོས་ཁྱབ་ཅིང་། བདུད་རྩི་ཁེལ་བ་སོགས་འབྱུང༌། གསང་སྒྲུབ་ཀྱི་རྟགས་ནི། དེ་རྣམས་
ཀྱི་སྟེང་དུ་ནི། ལུས་ཕྱི་ནང་གི་སྲིན་བུ་སྤང་བ་དང་། ལུས་ཤིང་བལ་གྱི་འདབ་མ་ལྟར་ཡང་བ་དང་། ས་འོག་གི་གཏེར་མཐོང་བ་དང་། བཀྲེས་སྐོམ་གྱི་སྣང་བ་ཤས་ཆུང་བ་དང་
སྡུག་བསྔལ་གྱི་ཚོར་བ་མེད་པ་དང༌། བདུད་དང་དགྲ་ལ་ཉམ་ང་མེད་ཅིང་། ངག་གི་བདེན་ཚིག་འགྲུབ་པ་དང་། མི་དང་མི་མ་ཡིན་དབང་དུ་འདུ་བས་ཟས་ནོར་ཆར་ལྟར་

༄༅། །འབབ་པ་སོགས་འབྱུང་། དྲིལ་སྒྲུབ་ཀྱི་རྟགས་ནི། གོང་མ་དེ་རྣམས་ཀྱི་སྟེང་དུ། རབ་རྩ་བ་གསུམ་སྐུ་དངོས་སུ་མཐོང་། གསུང་གི་གནང་བ་ཐོབ། མི་དང་མི་ལབ་
པ་ལྟར་འབྱུང་། པི་ཝང་དང་། གླིང་བུ་དང༌། སྙན་པའི་གླུ་དབྱངས་ཐོས། མེ་ཏོག་གི་ཆར་བབ། འོད་ཀྱི་དྲ་བ་འཇའ་ཚོན་དང་སྤེལ་བས། ཉིན་མཚན་ངོ་མི་ཤེས་པ་
འབྱུང་༑ དངོས་ཉམས་རྨི་ལམ་དུ་ས་ཆུ་མེ་རླུང་རྩི་ཤིང་ནགས་ཚལ་སྐྱེ་འགྲོ་སེམས་ཅན་ཐམས་ཅད་ཀྱི་གཟུགས་དང་། སྒྲའི་རྣམ་འགྱུར་ལ་བརྟེན་ནས། ནང་དུ་རང་མངོན་ཤེས་
ཏལ་ཏལ་འཆར་བ་དང་། ཡིད་ལ་ཐོལ་སྐྱེས་གང་བྱུང་ངག་ཏུ་སྨྲས་པས། ཇི་ལྟ་བ་བཞིན་དུ་འགྲིགས་པ་དང༌། དངོས་ཉམས་རྨི་ལམ་དུ་རང་གི་བླ་མའམ་གྲོགས་མཆེད་དམ། །
ཕ་མེས་རྒན་རབས་འོངས་ནས། ནད་ངོས་འཛིན་ཚུལ། ཟས་དང་སྤྱོད་ལམ་སྨན་འདི་དང་འདི་ཞེས་བྱ་བ། ས་ཕྱོགས་འདི་ན་ཡོད། དབྱིབས་ཁ་དོག་རོ་ནུས་ཞུ་རྗེས་ཕན་

གནོད་སྡེབ་པ་ལ་སོགས་འདི་ལྟར་ཡིན་ནོ། །དེ་ཡིན་པའི་རྒྱུ་མཚན་གཞུང་འདི་སྐད་ཅེས་པའི་ནང་དུ་གསལ། ཞེས་བསླབ་པ་དང་། རི་ལ་ཁྲིད་ནས་སྔོ་སྨན་རྣམས་ངོ་སྤྲད་
འབྱུང་༑ སྦྲང་མ་དང་། ཁྱེའུ་རི་དྭགས་སོགས་ཀྱི་ལུས་གང་གི་རྣམ་འགྱུར་དུ་མ་བསྟན་ནས། རང་གི་བློ་ལ་ངེས་ཤེས་སྐྱེ་བའི་སློབ་དཔོན་བླ་ན་མེད་པ་འབྱུང་བ་དང༌། ལ་ལར་
ནད་པའི་ཆ་ལུགས་སུ་སྣང་ལ། རང་གིས་བཅོས་བྱས་པས་ནད་པ་དེ་ཉིད་ན་ལུགས་དང༌། སྔར་འདི་བྱས་བཤད་པ་ཉིད་ངམ་ངམ་ཤུགས་ཤུགས་ཀྱི་བློ་བསྐྱེད་ཐོན་པའི་སློབ་
དཔོན་བླ་ན་མེད་པ་འབྱུང་ཞིང་། སྨན་བསོད་ཁྱད་པར་དུ་ཆེ། བཤད་ཚད་མངོན་ཤེས། སྦྱར་ཚད་སྨན། བཏང་ཚད་ཕན་པར་འབྱུང༌། སྨན་གྱི་ལྷ་མོ་དང་དྲང་སྲོང་མ་
བསྒྲུབས་པར་ཡང་འཁོར་ཞིང་། གཏམ་སྨྲས་པ་དང་། སྙན་གྲགས་ཀྱིས་ས་སྟེང་ཁྱབ་པ་དང་། ཁྱད་པར་དུ་བླ་མ་ལ་མོས་གུས། སེམས་ཅན་ལ་སྙིང་རྗེ། མཆེད་གྲོགས་ལ་

༄༅། །དག་སྣང་། ནང་དུ་ཉམས་མྱོང་། ཤེས་རབ་མེ་ལྟར་འབར་བ་བཞིན་འཕེལ་ནས། གཞུང་ལུགས་རབ་འབྱམས་ལ་འཆད་རྩོད་རྩོམ་པའི་སྣང་བ་རྒྱས་པར་འགྱུར་
ཞིང་༑ མཚུངས་བྲལ་གུ་ཎ་ཉིད་ལ་སངས་རྒྱས་དངོས་ཀྱི་འདུ་ཤེས་པ་དང༌། རྒྱུད་བཞི་སོགས་རྒྱལ་བ་དངོས་ཀྱི་བཀའ་དང་ཁྱད་པར་སྤུ་ཙམ་ཡང་མེད་པའི་འདུ་ཤེས་བསྐྱེད་
ནས༑ སྐྱབས་གནས་དེ་ལས་བཟང་བ་ལོགས་སུ་མེད་པར་ཤེས་པར་འབྱུང་། དེ་ཙ་ན་བླ་མ་ཡི་དམ་མང་པོའི་ཞལ་མཐོང་། ལུང་སྟོན། བྱིན་གྱིས་བརླབས། རྟོགས་པ་ཕུལ་
དུ་བྱུང་བ་སྐྱེས། ལས་དང་ཉོན་མོངས་ཀྱི་སྒྲིབ་པ་མ་ལུས་པ་དག་པར་འགྱུར་རོ། །འདི་རྣམས་ལས་གོ་ལྡོག་པ་ནི་བར་ཆད་ཀྱི་རྟགས་ཡིན་ལ། རྟགས་གང་མ་བྱུང་ན། སྒྲིབ་པ་
ཤས་ཧ་ཅང་ཆེ་བའམ། རང་གི་དད་བརྩོན་ཞེས་པ་ཡིན་པས། འབད་བ་གལ་ཆེའོ། །རྟགས་འདི་རྣམས་ལ་ཡང་བཟང་རྟགས་ངན་རྟགས་ལྟར་སྣང་བ། ངན་རྟགས་བཟང་

རྟགས་ལྟར་སྣང་བ། བཟང་ཡང་བཟང་། བཟང་རྟགས་སུ་ཡང་སྣང་བ་ངན་ཡང་ངན། ངན་རྟགས་སུ་ཡང་སྣང་བ། མུ་བཞི་པོ་འདི་བརྟག་དཀའ་བས། བཟང་རྟགས་སྣང་
བའི་ཚེ་དགའ་སྤྲོ་དང༌། ངན་རྟགས་སྣང་བའི་ཚེ་ཞུམ་འཚེར་མི་བྱ་བར་གནས་ལུགས་མཉམ་པ་ཉིད་ཀྱི་ངང་དུ་ཕྱམ་གྱིས་གློད་ནས་ཉམས་ལེན་ལ་ཐང་ལྷོད་མ་ཤོར་བར་བྱས་པས་
ལམ་དུ་འགྲོ་བར་ཐེ་ཚོམ་མེད་དོ། །བློ་བྱ་སྒྲོ་རླུང་གིས་བསྐྱོད་པ་ལྟར་རང་ཚུགས་མི་ཐུབ། རྐྱེན་གྱིས་བསྒྱུར་སླ་བའི་མི་རིགས་ལ་ནི། སྒྲུབ་པ་གང་ཡང་མཐའ་སྐྱོལ་བ་དང་།
བར་ཆད་མེད་པ་ཤིན་ཏུ་དཀའ་བས། བློ་གཏིང་ཡངས་ཤིང་བློ་ཐག་ཆོད་པ་དང་། སྙིང་རུས་སྙིང་སྟོབས་ཆེ་ཞིང་སྐྱེང་དཀའ་ན་རང་ཚུགས་ཟིན་པས་གང་ཡང་བདེ་ལེགས་སུ་
འགྲུབ་བོ། ༈ །གཉིས་པ་རྫོགས་རིམ་གྱི་ལམ་རྟགས་ནི། །རྡོ་རྗེའི་བཟླས་པ་ནས་ཉེ་བར་བཟུང་སྟེ། རྩ་ཐིག་རླུང་ལ་གནད་དུ་བསྣུན་པས། སྟེང་འོག་གི་སྒོ་ལ་བརྟེན་པའི་

༄༅། །ཆགས་གྲོལ་གྱི་ལམ་ཇི་ལྟར་ཉམས་སུ་བླངས་ཀྱང་། ཕྱག་ལེན་ལ་མ་འཕྱུགས་པ་ཞིག་བྱུང་ན། རོ་རྐྱང་གི་རླུང་དབུ་མར་འཇུག་གནས་ཐིམ་གསུམ་གྱི་རྟགས་འདི་
རྣམས་འབྱུང་ངོ༌། །དེའང་དབང་པོའི་མངོན་སུམ་དུ་ཉམས་སུ་མྱོང་བ། རྟོག་པ་བྲལ་ཞིང་རྟགས་མ་ནོར་བ་ནམ་མཁར་འཆར་ཏེ། དུ་བ་ལྟ་བུ། སྨིག་རྒྱུ་ལྟ་བུ། མེ་སྟག་ལྟ་
བུ༑ མར་མེ་དང་། ནམ་མཁའ་སྤྲིན་མེད་དང་། རིན་ཆེན་འོད་འབར་དང་། ཟླ་བ་ཉི་མ། སྒྲ་གཅན། གློག །ཐིག་ལེ་དང༌། སྣོད་བཅུད་ཀྱི་རྣམ་པ་དུ་མ་དང་། སྐུའི་
བར་དུ་ངེས་པ་དང་མ་ངེས་པའི་རྟགས་དུ་མ་འབྱུང་བ་སྲིད་དེ། བསམ་གཏན་གྱི་མན་ངག་གི་སྦྱང་ཞིང་། ཉམས་བྱུང་རྒྱལ་དུ་བཏང་བས་ཆོག་སྟེ། ཉེ་བར་བསྟན་པ་དབང་པོའི་
མངོན་སུམ་མོ། །དེ་རྗེས་སུ་ནི་འདི་རྣམས་འབྱུང་སྟེ། འདི་ལ་གསུམ། ལུས་ཉམས། མཐོང་སྣང་། སེམས་ཉམས་སོ། །ལྟེ་བར་དྲོད་སྐྱེ། དེ་ནས་སྙིང་ག་ཚ་བ་དང༌།

མགོ་ན་བ་དང༌། ཡ་ཐོད་འགོག་པ་སྙམ་བྱེད། མིག་ན། གཙུག་ཏོར་ཟ་བ་དང་འཕྲིག་པ་སོགས་འབྱུང་། ལུས་འཁོར་བ་སྙམ་བྱེད། སྨིན་མཚམས་ལུ་ཞིང་གཅུ། ཅུང་ཟད་
ཐལ་ན་ཁ་ཡོ་མིག་ཡོ་དང༌། ངོ་ཕར་སྡུད་ཚུར་སྡུད་བྱེད་པ་ཡང་འབྱུང་སྟེ། མཐོང་སྣང་ནི། དང་པོ་སྟོང་གཟུགས་གཡས་གཡོན་ནས་འགྲོ་བ་ལས། རླུང་འཇུག་འདོད་པའི་དུས་
སུ་དལ་བར་གནས་པ་དང་། གང་ནས་བྱུང་ཀྱང་མདུན་དུ་འཁོར་ཡང་། ཤིན་ཏུ་ཉེ་ཞིང་ངོ་ཐོག་ཏུ་འབབ་པ་སྙམ་བྱེད། དེ་ནས་རྟགས་དངོས་ནི། རབ་ལ་འོད་དཀར་པོ་ཁ་
དོག་ལྔ་འམ་དྲུག་གི་བདག་ཉིད་འོག་སྟེང་དུ་འཁོར་ཞིང་འགྲོ་བ་ལ། སྐུ་དང་ཐིག་ལེ་ལ་སོགས་འདུས་ནས་འཁོར་བ་དང་། དབུ་མའི་མཐོང་སྣང་སྦྲུལ་ནག་པོ་དང་། རཱ་ཧུ་ལའི་
རྣམ་པ་ལུས་ལ་མིག་མང་པོ་ཅན་དང༌། སྤྱང་ཁྱིའི་རྣམས་པས་སྤྱི་བོ་དང་སྨིན་མཚམས་སུ་རྨུགས་པ་འབྱུང་། འབྲིང་ལ་འོད་དཀར་པོ་ཁ་དོག་གཅིག་དང་། གསུམ་དང་བཞི་

༄༅། །སོགས་ཅི་རིགས་འབྱུང་། འོད་དཀར་པོ་ནི་ཅི་ཙམ་མང་བ་ནས་རྟག་ཏུ་འཁོར་ཞིང་བྱུང་ན་བཟང་། སྐུ་དང་ཐིག་ལེ་ལ་སོགས་མཐོང་སྣང་རགས་པ་ཙམ་འཇུག་པ་
དཀའ་སྟེ་བཅིང་བ་སླ། ༈ །སེམས་ཉམས་ནི་རླུང་སེམས་སྤྱི་བོར་འདུས་ནས་འཕོ་བར་འདུག་སྙམ་པ་འབྱུང་ངོ་། །དེ་འཇུག་པའི་རྟགས་དང་མི་འཇུག་པའི་འཕོ་བར་འདུག་
སྙམ་པ་འབྱུང་ངོ༌། །དེ་འཇུག་པའི་རྟགས་དང་མི་འཇུག་པའི་རྟགས་གཉིས་ཏེ། དང་པོ་འོད་དཀར་པོ་སྟེ། རང་གི་ལག་གང་ཙམ་གྱི་སྟེང་དུ། འཁོར་ཞིང་སྡོད་པས། མཐོང་
སྣང་ཐམས་ཅད་དེ་ལ་འདུ། ལུས་རྟག་ཏུ་བསྡམས་པ་སྙམ་བྱེད། སྐྱེ་འགག་ཤེས་པ་དྲན་བསམ་མེད་པ་ཐིམ་ཐིམ་འགྲོ་བ་དང་། གཉིད་དུ་སོང་བས་རྐྱེན་བྱས་ནས། སྟོང་
གསུམ་གྱི་གཟུགས་སྣ་ཚོགས་མཐོང་། སྒྲ་སྣ་ཚོགས་ཐོས། དྲི་སྣ་ཚོགས་མྱོང་། སྣང་སྲིད་འཁོར་ལོ་ལྟར་འཁོར་བར་འཁོར་ཞིང་། འུར་ཏིང་སིལ་ཁྲོལ་དང་བཅས་པས། རྒྱ་

མཚོའི་སྟེང་དུ་སྤྱི་གཙུག་ཏུ་ལྷུང་བ་སྙམ་བྱེད་པ་འབྱུང་ངོ༌། །གཉིས་པ་རིག་པ་སྟོང་སངས་ཁྱེར། འོད་ཇེ་མཐོ་ཇེ་མཐོར་འགྲོ། ཡ་ཐོད་འགོག་པ་སྙམ་བྱེད་ན་འཕོ་བ་འབྱུང་། །
འབྲིང་གནད་ལ་འཕོ་བ་མ་བྱུང་ཀྱང་། སྟེང་སྒོ་སེངས་པས། སྤྱི་བོ་ནས་ཡར་རླུང་སྤོས་ཀྱི་དུ་བ་ལྟར་འགྲོ། ཉམས་ཐམས་ཅད་སྟོང་ཉམས་སུ་འཆར། ཟས་མི་འཇུ། དྲོད་རྐང་
པ་ནས་རིམ་པ་བཞིན་སྡུད། མཐར་ཚེའི་འདུ་བྱེད་འདོར་བས། འདིའི་དུས་མན་ངག་ཅན་གྱི་བླ་མས། དང་པོར་འཇུག་པ་ལ་མཁས་པས། དེ་ནས་འཆིངས་པ་ལ་མཁས་པས་
ཐལ་ནས་ལོག་གནོན་ལ་མཁས་པ། འཆོར་ན་ལྡོག་པ་ལ་མཁས་པ་གལ་ཆེ་ཞིང་ཞལ་ཤེས་སོ། །ཞུགས་པའི་རྟགས་ནི། སྟོང་གཟུགས་ཐམས་ཅད་རང་སྣང་ལ་ཐིམ་ནས།
འོད་དཀར་པོ་ལུས་ལ་ཨ་ལོང་བཞིན་དུ་ཚུད་ནས་འཁོར་བ་འབྱུང་། ལུས་ཟུངས་ཐུབ་འདོད་པའི་རོ་ཙ་བ་ནས་མི་ལྡང་། རླུང་རྒྱུ་བ་མི་ཚོར། ལྡོག་པ་དལ། སྟོང་གཟུགས་མེད་

༄༅། །པར་འགྲོ །འཆོར་བའི་རྟགས་ནི། སྣང་གཟུགས་སྣ་དང་སྤྱི་བོ་ནས་དུ་བ་བཞིན་ཐོན་འགྲོ། འཇུག་བའི་རྟགས་ནི། གོ་རིམས་བཞིན། དུ་བ་ལ་སོགས་རྟགས་སྤྱི་བོ་
དཔྲལ་བ་ཁ་མཚུལ་སྙིང་མགྲིན་ལྟེ་བ་ནས་འདུ་བ་འབྱུང་སྟེ། རབ་རྒྱུན་ཆགས་སུ་འདུ་བ་དང་། འབྲིང་ཐུན་བཅད་ནས་འདུ་བ་དང་། ཐ་མ་བསྡུས་ནས་འདུ་བས་བསྡུས་ན་
འདུར་མི་འདོད། སེམས་ཀྱི་གནད་ནི། ཡེངས་པ་མེད་པར་ཉམས་གང་བདེར་སྐྱོང་དགོས་ཏེ། ཡེངས་འཁྲུལ་དང༌། ལེ་ལོ་བྱས་ན་འདུར་ཡང་མི་འདོད་ལ། བཅིངས་ཀྱང་མི་
ཆིངས་སོ། །རྟགས་ནི་ས་འདུན་རྩུབ་པ་དང༌། ལྕི་བ་སྣང་བ་ཐམས་ཅད་སེར་པོར་མཐོང་། རི་བྲག་ཁང་ཁྱིམ་ལ་སོགས་གཡོ་ཞིང་། ཇེ་ཕྲ་ཇེ་ཕྲར་སོང་ནས། བདག་གི་ལུས་
ཀྱི་ཆ་ཤས་གང་ཡང་རུང་བར་ཐིམ་པ་བྱུང་བ་དང་། དེ་བཞིན་དུ་ཆུ་ལ་ཁ་ཆར་སེར་བ་ཆུ་ཚན་འདུ་བ་དང་། མེ་ལ་ཉི་མ་དང༌། མེ་སྟག་དང་། གློག་དང་། དུ་བ་དང་། རླུང་

ལ་རླུང་འཚུབས་པ་དང་། བྱ་ནག་དང་། སྦྲང་མ་དང་། གཟུགས་བརྙན་ནག་པོ་ལང་ལིང་མང་པོ་རྒྱུག་པ་སོགས་དང་། དུ་བ་ལ་སོགས་ནས་བཟུང་ནས་ལྷ་སྐུའི་བར་ཅིར་སྣང་
ལུས་ལ་ཐིམ་འོང༌། ནམ་མཁའ་འདུས་རྟགས་རིག་ཉམས་སྟོང་སངས་ལ། བདེ་སིང་ངེ་བ་ལ་སོགས་པ་དུ་མ་འབྱུང་ངོ༌། །འདི་རྣམས་ཅི་ཙམ་ཤུགས་ཆེ་བ་བཟང་མི་འདུག་ན། །
སྡུད་པའི་ཐབས་ལ་འབད། འཆོར་ན་བཟློག །དེ་ལྟར་སྡུད་པ་ལས། ཁམས་སྟོབས་གྱུར་གྱི་ཉམས་ནི། ས་སྟོབས་སུ་གྱུར་ན་ལུས་ལྕི། འགུལ་སྙིང་མི་འདོད། སྣང་བ་
ཐམས་ཅད་གསེར་དང་རི་དང་ཐང་དང་རྡུལ་འཚུབ་ཏུ་མཐོང་། སེམས་ཉམས་སུ་བྱིང་ཤས་ཆེ། ཆུ་རླུང་སྟོབས་འཕེལ་ན་ལུས་ཤིན་ཏུ་གྲང་བྱང་ཁོག་འཁྱགས་པ་སྙམ་བྱེད། །
མཐོང་སྣང་དུ་གངས་རི་འཁྱགས་མཐོང་། ཁ་སེར་བབ་པ་མཐོང་། སེམས་ཉམས་སུ་ཤེས་པ་འདར། རིག་པ་མི་འཆུན། སྨྱོ་སྙིང་འདོད། ལུས་ཟུངས་མི་ཐུབ། མིག་གིས་

༄༅། །མི་ཐེག་གོ །མེ་སྟོབས་སུ་གྱུར་ན། ལུས་ཉམས་སུ་དྲོད་ཆེ་ཞིང་རྡུལ། ཚིག་པ་ཟ། སྒོམ་སྙིང་མི་འདོད། རྟོག་པ་འཕྲོ། སྣང་བ་མེ་དང་མེ་སྟག་གམ། གཅན་
གཟན་དུ་མ་མཐོང༌། རླུང་སྟོབས་སུ་གྱུར་ན། ལུས་ཡང་། འགྲོ་སྙིང་འདོད། འགྲོ་བ་མགྱོགས། ཤེས་པ་སྐད་ཅིག་ཀྱང་མི་གནས། རླུང་འཚུབས་དང་བྱ་དུ་མ་མཐོང་། །
ནམ་མཁའི་སྟོབས་སུ་གྱུར་ནས། ལུས་ཤིན་ཏུ་བདེ། སེམས་ཉིད་ཉམས་སུ་སྟོང་པ་ཤས་ཆེ། ཤེས་པ་བན་བུན་ངོས་གཟུང་མེད། མཐོང་སྣང་ལ། གཡང་ས་ཆེན་པོ་དང་།
རི་མཐོན་པོ་ནམ་མཁའ་སྟོང་པ་འབྱུང་། རྨི་ལམ་ཉམས་སུ་འོང་། འདི་རྣམས་དང་རྗེས་སུ་མཐུན་པར་ཡོང་བར་འདུག་གོ །འདི་རྣམས་དང་པོ་ནས་བྱུང་ནས་འབྱུང་བ་དུག་ཡིན་
པས༑ ས་ལ་སེམས་གཅུན། ཆུ་ལ་ལུས་གཅུན། མེ་ལ་ལུས་གློད། ནམ་མཁའ་ལ་གྲིམས་གློད་སྤེལ། བར་དུ་འདི་རྣམས་བྱུང་ན། ཕྱི་རླུང་ལུས་གཅུན་ཀྱང་། ནང་རླུང་རྩ་

ལ་མ་ཆུད་པས། འབྱུང་བ་ལྔ་སྟོབས་འཕེལ་པའི་ཉམས་ཡིན་པས། ལུས་རྩར་སྡུད་ཅིང་། འཕོ་བ་མ་བྱུང་ན་དགག་པའི་མན་ངག་དགོས་སོ། །ཐ་མ་ཉེ་བར་བྱུང་ན། འཁོར་
ལོ་དྲུག་གི་ཁམས་ཀྱི་དབང་བྱས་པ་ཡིན་པས། ལུས་སྤྱི་གཙུག་བདེ་ཆེན་གྱི་གནས་སུ། རླུང་དང་བྱང་སེམས་དབྱེར་མེད་བསྡུས་ལ་དབུ་མར་དབབ་དགོས། དེ་དང་རྗེས་སུ་
འབྲེལ་བར། རྩེ་ཟུག་རླུང་ཟུག་འབྱུང་བ་ཡང་གསུམ་སྟེ། རབ་ཅིག་ཅར་དུ་གྲོལ་ཏེ། དེ་རྟགས་སུ་རང་ལུས་སྐྱེས་བུ་སྟོབས་ཆེན་གྱིས་མནན་ཏེ། མགོ་ལུས་མེད་པ་མཚོན་རྩེས་
ཚོགས་པར་འདྲ་བའམ། དངོས་སུ་ཡང་དེ་འདྲའི་རྣམ་པར་འགྱུར་ལ། ཁ་ཅིག་ལ་ཅེ་སྤྱང་གི་གཟུགས་སུ་བྱས་ནས། ནག་པོ་དང་། དམར་པོ་དང༌། དཀར་པོ་དང༌། སྔོན་
པོ་དང༌། བྱ་དང་། སྦྲུལ་དང༌། ཉ་ལ་སོགས་བ་མང་བོའམ། དེ་དག་གི་སྡེར་མོ་རྣོན་པོའམ། སྙུང་བུ་རྣོན་པོས་ལུས་ཀྱི་མགོ་མཇུག་མེད་པར་རྨུགས་པ་དང་འདྲད་པ་སྣང་། །

༄༅། །འབྲིང་། འགའ་ཞིག་ལ་ཁོལ་བུར་ཟ་འཕྲུག་བྱེད་པ་དང༌། རིམ་གྱིས་འབྲལ་བ་ལ་མཐོང་སྣང་ཙམ་མེད་པ་ལ། ཚ་ཙག་པ་མང་པོ་ཡོད་པ་འདུག་སྟེ། ཚིགས་ཆེན་
བཅུ་གཉིས་དང་ཚིགས་ཕྲན་དང་སྨོད་པ་དང་། རྐང་མཐིལ་ལག་མཐིལ་ལ་ཤས་ཆེར་ཡོང་བར་འདུག །ནན་ལྟར་འབྲལ་དཀའ་བའི་རིགས་ལ། ཟུག་ཁབ་རྩེས་འབིགས་པ་
འདྲ་བ་ལ། ན་ཐང་འབྱུང་སྟེ། དམྱལ་བ་སོགས་རིག་དྲུག་གི་གནས་སྦྱོང་འབྱུང་སྟེ། འདི་དུས་རྩུབ་རླུང་དྲག་པོས་བཅད། དེ་རྣམས་ཀྱིས་རྩ་མདུད་གྲོལ་ནས། ལས་རླུང་
གིས་གང་བའི་ཚེ། སེན་པར་བ་སྤུའི་བུ་ག་ནས་རླུང་འགྲོ་བ་འབྱུང་། དེ་རྣམས་རྒྱུ་བ་དཀའ་དུས་རྩེད་མོ་ལ་འཇུག་པའི་ཚེ། དང་པོ་ལུས་རྩ་དེ་ནག་ལ་སྦོམ་པ་ཀ་བ་བཙུགས་པ་
ལྟ་བུ་མཐོང་ལ། བསྒོམས་པ་བཞིན་དུ་ཇེ་ཕྲ་ཇེ་ཕྲ་ལ་སོང་ནས། རོ་རྐྱང་དང་འཁོར་ལོ་རྣམས་ཀྱི་རྩ་འདབ་ཅི་རིགས་པ་དང་པོ་མདུན་དུ་སྣང་བ་འབྱུང་། དེ་ནས་ཡིད་ཡུལ་དུ་

ནང་ནས་སྣང་བ་འབྱུང་སྟེ། རབ་ལ་གསལ་ཉམས་སྟོང་གཟུགས་རྩ་ནང་རྣམས་སུ་མཐོང་བ་འབྱུང༌། དེའང་བསྒོམ་ཞིང་ཇེ་ཕྲར་འགྲོ། མཐར་དེ་རྣམས་འདུས་ནས་གསང་བའི་
འཁོར་ལོ་སྦུ་གུའི་མཚམས་སུ་ཐིག་ལེ་སྔོན་པོ་ཞིག་གི་སྟེང་དུ། ཐིག་ལེ་ལྔའམ། སྐུ་ལ་སོགས་པའམ། སྐུ་ལ་ཐིག་ལེས་བསྐོར་བའམ། བྱང་སེམས་ཀྱི་སྐུའམ། རིགས་དྲུག་
གི་གཟུགས་ཅི་རིགས་པ་མཐོང་ཡོང་བར་འདུག་གོ །རབ་ལ་སྐུ་དཀར་པོ་ཞིག་གི་སྟེང་དུ། སྤྱི་བོར་དུས་མེ་སྔོ་སྐྱ་མུ་ཟིའི་མེ་ལྟ་བུའི་སོར་གང་པ། དེའི་དབུས་སུ་དུས་ཀྱི་རྩ་ཟུག་
པ་ཐམས་ཅད་མཐོང་བར་འདུག །དེ་ལྟ་བུ་མཐོང་ན། དུས་རྩ་ལ་སྲོག་འཇུག་པའི་རྟགས་ཡིན་ནོ། །འཇུག་ཐབས་ནི། ཞི་དྲག་གི་རླུང་སྦྱོར་དམིགས་པ་དང་བཅས་པ། སྲོག་
དུས་ཀྱི་རྩ་ལ་སྟེང་འོག་ནས་བསྡུས་པས། དང་པོ་དུ་བ་ལ་སོགས་པའི་རྟགས་རྣམས་འཇུག་ཅིང་། དེ་ནས་སྐུ་དང་ཐིག་ལེ་ལ་སོགས་པ་རྒྱུ་རིང་ནང་གི་རིལ་མ་བཞིན། མི་

༄༅། །གསལ་བའི་ཚུལ་གྱིས་བཞུགས་ནས། དུ་བ་སོགས་སྤྱི་བོར་སླེབས་པ་དང༌། སྙིང་གར་སྐུའི་ཞལ་ལམ་ཐིག་ལེ་འབྱུང་ཞིང་། དེ་ལས་ཐལ་ནས་མེ་ལ་ཞུགས་ན། སྲོག་
བསྡུས་ནས་འཕོ་བ་འབྱུང་གིན་འདུག །དེའི་རྟགས་ནི་རབ་ལ་འོད་དཀར་པོ་ཆུང་ངུ་རྟག་ཏུ་འཁོར་ཞིང་། སྤྱི་གཙུག་ཏུ་ཁབ་ཀྱིས་གཙགས་པ་འདྲ་བ་ལ། འབྲིང་ལ་ནི། ལུས་
ཉམས་དང་། ཐ་མ་འཕང་རྩེས་ཕུག་པ་འདྲ་བ་འབྱུང་། སྟེང་སྒོ་སེངས་ནས་རླུང་རྟ་རྔ་ཙམ་རྒྱུན་དུ་འགྲོ་བ་འདུག་སྟེ་འདིའི་དུས་སུ་འཕོ་བ་དགག་པ་དང༌། ཡོན་ཏན་གོང་དུ་
འཕེལ་བའི་ཕྱིར། རྫོགས་རིམ་གྱི་སྐབས་ཀྱི་འབབ་ཆེན་གྱི་འཕྲུལ་འཁོར་དང་། དྲག་རླུང་ལ་འབད་པས། གང་ཟག་རབ་ལ་ཐུར་སེལ་ལོག་ནས། མེ་རང་འབར་ལོག་འབྱུང་
ལ༑ འབྲིང་ལ་སྲོག་ཐུར་འདྲེས་པར་འབྱུང༌། དེའི་རྟགས་དང་པོ་ཐིག་ལེ་ནག་པོ་དང་། ཟླུམ་པོ་དང་། ཟླ་གམ་དམར་པོ་ལྟེ་བར་འདུ་བ་དང་། དེ་ནས་ལྕགས་ཀྱི་ཞུད་ཟེར་ལྟ་

བུའི་མེ་སྟག་འཕྲོ་བར་འབྱུང་བ་འདུས་ན་རྡོ་རྗེའི་བུ་ག་ཚ་ལ་རྩུབ། ཆུ་ལ་གྲང་ཁྱུག་ཁྱུག་པ་དང༌། མེ་ལ་ཚ་ཙག་ཙག །རླུང་ལ་གྲང་ས་ལེ་བ་འབྱུང་། ལྟེ་བར་འདུས་དུས་ལུས་
ཀྱི་རྩ་སྟོང་ཕྲག་བདུན་ཅུ་རྩ་གཉིས་ནས་མེ་འཇུག་ཅིང་། བ་སྤུའི་བུ་ག་ཐམས་ཅད་ནས་ཀྱང་མེ་འབར་བར་མཐོང་སྟེ། བསྲེགས་པའི་བསྐལ་པ་ལྟ་བུ་ཉམས་སུ་མྱོང་བ་འདུག །
དེ་དང་དུས་མཚུངས་སྟེང་ནས་ཀྱང་འོད་འཁོར་ལུས་དང་སྐུ་རྣམས་ལ་འཇུག་པར་འདུག་སྟེ། འོད་ཀྱི་དཀྱིལ་འཁོར་འཁོར་ལོ་ཞེས་བྱའོ། །འབྲིང་ལ་མེའི་སྣང་བ་འབའ་ཞིག་
འཆར༑ དྲོད་ཆེན་པོ་འབར་བའོ། །གཉིས་པ་འདི་ལ་མེ་དྲོད་ཀྱི་རྗེས་སུ། ཐིག་ལེ་གཡོ་བ་ཞེས་བྱ་བ། ལུས་ཐམས་ཅད་ཆང་གི་གླུམ་ལངས་པ་བཞིན། བདེ་སག་སག་ཁོལ་
བ་འབྱུང་། དེའི་རྗེས་སུ་རབ་འབར་ཞེས་བྱ་བ། མགོ་བོ་གྲུ་ཆར་གྱིས་བརྡུངས་པ་བཞིན་སྐྲའི་རྩེ་མོ་ནས་ཀྱང༌། ཐིག་ལེ་ཐིགས་པ་མང་པོ་འབྱུང་བ་དང༌། ལུས་ཀྱི་རྩ་ནང་

༄༅། །ཐམས་ཅད་དུ་ཀྱུ་རུ་རུ། ཐིག་ཐིག་ཤར་ཤར། ན་ར་ར་ཡོད་པའི་སྣང་བ་འབྱུང་སྟེ། མེ་དེའི་ཁམས་དང་སྐྱེ་མཆེད་རྣམས་ཀྱི་གཅིག་སྲོག་གཅིག་ཏུ་འགྱུར་རོ། །དེ་ནས་
བརྟན་པའི་དྲོད་ནི། ལུས་རྐང་མཐིལ་ནས་སྤྱི་བོར་ཐུག་པ་གང་བའི་སྣང་བ་འབྱུང་། གང་ཟག་ཐ་མ་ལ་ནི་སྲོག་ཐུར་འདྲེས་ཀྱང་དྲོད་མི་འབྱུང་སྟེ་ཆུ་དང་རླུང་གི་དབང་བྱས་པ་
ཡིན་ནོ། །སྲོག་ཐུར་འདྲེས་རྟགས་ནི། རླུང་ནོར་བུ་དང་རྐང་མཐིལ་དུ་འགྲོ། འོག་རླུང་བསྡུས་པས་སྣ་སྒོ་དྲི་ངན་འབྱུང་སྟེ། འདིའི་དུས་སུ་གེགས་སེལ་བོགས་འདོན་ཕྱིར།
ཕྱག་རྒྱ་མཚོན་ལྡན་ཆོ་ག་བཞིན་འབྲལ་མེད་བསྟེན་ན། འཇའ་ལུས་འོད་སྐུ་འགྲུབ་པ་ལ་ཚེགས་མེད་པར་ཤེས་པར་བྱའོ། །དེའི་རྒྱུ་མཚན་ཡང་། རྩ་མདུད་ཐམས་ཅད་གྲོལ་
ལོ༑ །མེ་དྲོད་ཀྱིས་ཐིག་ལེ་ཞུ་བའི་དྭངས་མས་རྐང་པ་ནས་སྤྱི་བོའི་བར་དུ་གང་བས་སྙིགས་མ་ཐམས་ཅད་སྦྱངས། ས་ལམ་སྟན་ཐོག་གཅིག་ཏུ་ཆོད། བཅུ་གསུམ་རྡོ་རྗེ་འཛིན་

པའི་ས་འགྲུབ་སྟེ། རྡོ་རྗེ་ནོར་བུའི་རྩེར་བྱང་སེམས་འཆིངས་པས་མ་རིག་པ་དག །དུས་སྦྱོར་གཅིག་གི་སྟོང་བརྒྱད་བརྒྱ་འགགས་པས། མཁྱེན་པ་གཉིས་ལྡན་གྱི་ཡེ་ཤེས་མངོན་
དུ་གྱུར། བྱང་ཆུབ་སེམས་དཔའ་མཐོང་ལམ་དང་ལྡན་པས་ས་དང་པོ་ཐོབ་སྟེ། ཕྱོགས་བཅུའི་འཇིག་རྟེན་མཐོང་བའི་སྤྱན་དང་མངོན་ཤེས་ལྡན་པར་འགྱུར་རོ། །དེ་ནས་བྱང་
སེམས་གསང་བའི་འཁོར་ལོ་ལོག་ཅིང་། འཆིངས་པས་འདུ་བྱེད་དག །དུས་སྦྱོར་གཉིས་ཀྱི་རླུང་འགགས་པས་ས་གཉིས་པ་ཐོབ་སྟེ། ཕྱོགས་བཅུའི་འཇིག་རྟེན་གཉིས་ཀྱི་དོན་
ནུས༑ བྱང་སེམས་གསང་བ་ནས་ལྟེ་བའི་བར་དུ་ལོག་ཅིང་འཆིངས་པས། རྣམ་ཤེས་དག་དུས་སྦྱོར་གསུམ་གྱི་རླུང་འགགས་པས་ས་གསུམ་པ་ཐོབ་སྟེ། ཕྱོགས་བཅུའི་འཇིག་
རྟེན་བཞིའི་དོན་ནུས། ལྟེ་བའི་འཁོར་ལོ་འཆིངས་པས་མིང་དང་གཟུགས་དག །དུས་སྦྱོར་བཞིའི་རླུང་འགགས། འདོད་ཆགས་ཀྱི་སེམས་དང་ཡེ་ཤེས་དང་ལྷན་ཅིག་སྐྱེས་པའི་

༄༅། །དགའ་བ་དག་ནས། ས་བཞི་པ་ཐོབ་སྟེ་རྒྱུ་མཐུན་གྱི་འབྲས་བུ་ངོ་བོ་ཉིད་ཀྱི་སྐུ་ཐོབ་སྟེ། ཕྱོགས་བཅུའི་འཇིག་རྟེན་བརྒྱད་ཀྱི་དོན་མཐོང་ཞིང་སྤྲུལ་པ་འགྱེད་ནུས། ལྟེ་
བ་ནས་སྙིང་གའི་བར་འཆིང་བས། སྐྱེ་མཆེད་དྲུག་དག །དུས་སྦྱོར་ལྔའི་རླུང་འགགས་ནས། ས་ལྔ་པ་ཐོབ་སྟེ། འཇིག་རྟེན་གྱི་ཁམས་བཅུ་དྲུག་མཐོང་ཞིང་སྤྲུལ་པ་འགྱེད་
ནུས༑ སྙིང་གར་འཆིངས་པས་རིག་པ་དག །དུས་སྦྱོར་དྲུག་གི་རླུང་འགགས་པས་གཉིད་དང་ཐ་མལ་གྱི་སེམས་དང༌། ཁྱད་པར་གྱི་དགའ་བ་དག་ནས་དྲུག་པར་རྣམ་སྨིན་གྱི་
འབྲས་བུ་ཆོས་སྐུ་ཐོབ་སྟེ། འཇིག་རྟེན་གྱི་ཁམས་སུམ་ཅུ་རྩ་གཉིས་མཐོང་ཞིང་སྤྲུལ་པ་འགྱེད་ནུས། དེ་ནས་མགྲིན་པའི་འཁོར་ལོ་འཆིངས་པས་སྲེད་པ་དག །དུས་སྦྱོར་བརྒྱད་
ཀྱི་རླུང་འགགས། རྨི་ལམ་ངག་དང་མཆོག་དགའ་དག །ས་བརྒྱད་པར་སྐྱེས་བུ་བྱེད་པའི་འབྲས་བུ། ལོངས་སྤྱོད་རྫོགས་པའི་སྐུ་ཐོབ་སྟེ། འཇིག་རྟེན་བརྒྱ་ཉེར་བརྒྱད་ཀྱི་དོན་

བྱེད་དོ། །དེ་ནས་མགྲིན་པ་དང༌། སྤྱི་བོའི་བར་བཅིངས། ལེན་པ་དག །དུས་སྦྱོར་དགུའི་རླུང་འགགས། ས་དགུ་པ་ཐོབ་སྟེ། འཇིག་རྟེན་བརྒྱ་ལྔ་བཅུ་རྩ་དྲུག་གི་དོན་བྱེད་
ནུས་སོ། །དེ་ནས་དཔྲལ་བའི་འཁོར་ལོ་འཆིངས་པས་སྲིད་པ་དག །དུས་སྦྱོར་བཅུ་པའི་རླུང་འགགས། སད་པའི་དུས་ཀྱི་སྒོ་ལྔའི་རྣམ་ཤེས་དང་ལུས་རྩ་དང་དགའ་བ་ཐམས་
ཅད་དག་ནས། ས་བཅུ་པ་དྲི་མ་མེད་པ་ཐོབ། སྤྲུལ་པའི་སྐུ་ཐོབ་སྟེ། འཇིག་རྟེན་ལྔ་བརྒྱ་དང་བཅུ་གཉིས་ཀྱི་དོན་བྱེད་དོ། །དེ་ནས་དཔྲལ་བ་དང་སྤྱི་གཙུག་བར་དུ་འཆིངས་
པས་སྐྱེ་བ་དག །དུས་སྦྱོར་བཅུ་གཅིག་གི་རླུང་འགགས། ས་བཅུ་གཅིག་ཐོབ་སྟེ། འཇིག་རྟེན་སྟོང་ཉེར་བཞིའི་དོན་བྱེད། དེ་ནས་སྤྱི་གཙུག་ཏུ་འཆིངས་པས་རྒ་ཤིའི་བར་དུ་
རྟེན་འབྲེལ་བཅུ་གཉིས་ཐམས་ཅད་དག་ནས། དུས་སྦྱོར་བཅུ་གཉིས་ཀྱི་རླུང་ཉི་ཁྲི་དྲུག་བརྒྱ་ཐམས་ཅད་འགགས། ཆགས་སེམས་གཉིད་དང་རྨི་ལམ་སད་པ་དང་བཅས་པ་ལ་

༄༅། །དག་པའི་གནས་སྐབས་བཞི་རྩ་རླུང་ཐིག་ལེའི་སེམས་དང་དགའ་བ་བཞི་དག་ནས་ས་བཅུ་གསུམ་པ་སངས་རྒྱས་ཀྱི་སྐུ་དང༌། ཡོན་ཏན་དང་ལྡན་པ། མཐའ་ཡས་པའི་
སེམས་ཅན་གྱི་དོན་བྱེད་པར་འགྱུར་རོ། །དེ་ལྟར་བླ་མས་རྟགས་ཀྱི་དོན་ངོ་སྤྲོད། རང་གི་ནང་ནས་གོ་བ་རྙེད་པ་དང༌། དེའི་དོན་ལ་མ་ཡེངས་པར་བསྒོམས་པས། ཟླ་བ་དྲུག་
གིས་དོན་རྟོགས། ལོ་གསུམ་གྱིས་འབྱུང་བཞི་རང་སར་དྭངས་ནས། ཐེ་ཚོམ་མེད་པར་འཚང་བརྒྱའོ། །ཡང་ན་སྟེང་སྒོ་ལ་བརྟེན་པའི་གྲོལ་ལམ་ཉམས་སུ་བླངས་པས། བདེ་༔
གསལ་མི་རྟོག་པའི་ཉམས་ལེན་སྐྱེ་བ་རྩེ་གཅིག་གི་རྣལ་འབྱོར་རོ། །དེའི་རྟོགས་པ་ཤར་བ་སྤྲོས་བྲལ། སྣ་ཚོགས་འདོད་ཐོག་ཏུ་བབ་པ་རོ་གཅིག །བསྒོམ་བྱ་སྒོམ་བྱེད་ཀྱི་
འབད་རྩོལ་དང་བྲལ་བ་བསྒོམ་མེད་དོ། །ཉམ་མྱོངས་གི་ན་འཕར་བའི་རིམ་པ་ལས། ཆུང་འབྲིང་ཆེན་པོས་དབྱེ་བས། རྣལ་འབྱོར་བཞི་གསུམ་བཅུ་གཉིས་སུ་མིང་བཏགས་པ་

བཞིན་འཆར་བ་རྟོགས་པར་བྱའོ། །འདི་ཐམས་ཅད་ཀྱང་གང་ཟག་གི་ལུས་ཀྱི་རྩ་དང་ཐིག་ལེ་གསུམ་གྱི་གནས་ལུགས་མི་འདྲ་བ་དང་། ཐོག་མེད་ཀྱི་བག་ཆགས་གོམས་སྟབས་
སྣ་ཚོགས་པའི་དབང་གིས། ལམ་རྟགས་རིམ་པ་རིམ་མིན་ཅིག་ཅར་དང་། རིམ་འཆར་མ་ངེས་དུ་མ་འབྱུང་། ཉམས་ལྡན་གྱི་བླ་མ་གལ་ཆེ་ཞིང་། ལམ་རྟགས། གེགས་
སེལ༑ བོགས་འདོན་གསུམ་འབྲལ་མེད་དུ་ཁོང་དུ་ཆུད་པ་ཞེས་སོ། །བྱིན་རླབས་བླ་སྒྲུབ་སྡུག་བསྔལ་མུན་སེལ་ཐུགས་རྗེའི་ཉི་འོད་ལས། ལམ་རྟགས་གསལ་བྱེད་ནོར་བུའི་
སྒྲོན་མེ་ཞེས་བྱ་བ། སུམ་སྟོན་ཆེན་པོའི་གསུང་ཇི་ལྟ་བ་ལས། ཡི་གེ་ཉུང་ངུར་བསྡུས་པ། སེམས་ཅན་ལ་ཕན་ཐོགས་པ་རྒྱ་ཆེན་པོ་ནམ་མཁའ་དང་མཉམ་པར་གྱུར་ཅིག །མངྒ་
ལཾ༑ ར༽ ༄༅། །བླ་སྒྲུབ་བརྒྱུད་པའི་གསོལ་འདེབས་བཞུགས། ན་མོ་རཏྣ་གུ་རུ་བྷྱཿ །རྒྱལ་བ་མ་ལུས་གཅིག་ཏུ་བསྡུས་པའི་སྐུ། །སངས་རྒྱས་སྨན་གྱི་བླ་ལ་གསོལ་བ་

༄༅། །འདེབས། །ཉམས་རྟོགས་མཐར་ཕྱིན་ཚེ་འདིར་སྐྱེ་བ་དང༌། །སེམས་ཅན་བདེ་ལ་འགོད་པར་བྱིན་གྱིས་རློབས། །རྒྱལ་བ་ཀུན་གྱི་ཡུམ་གྱུར་རྣལ་འབྱོར་མ། །དཔལ་
ལྡན་ཕྲེང་བའི་ཞབས་ལ་གསོལ་བ་འདེབས། །ཉམས་རྟོགས །སེམས་ཅན༴ །རྒྱལ་བའི་སྤྱི་གཟུགས་མཚུངས་མེད་གཡུ་ཐོག་ཞབས། །འགྲོ་བའི་མགོན་པོ་མཆོག་ལ་གསོལ་
བ་འདེབས། །རྒྱལ་སྲས་དམ་པ་བཀའ་དྲིན་འགྲན་ཟླ་མེད། །སུམ་སྟོན་ཆེན་པོའི་ཞབས་ལ༴ །རྒྱལ་ཚབས་རྨད་བྱུང་བསྟན་པའི་རྒྱལ་མཚན་འཛིན། །དཔལ་ལྡན་གཞོན་ནུའི་
འཚོ་མཛད་ཡེ་ཤེས་ཞབས༴ །རྒྱལ་བའི་བྱིན་རླབས་མངའ་རིས་མཁས་པའི་གཙོ། །གཙང་སྟོན་སངས་རིན་ཞབས་ལ༴ །རྒྱལ་བ་དགྱེས་པའི་རླབས་ཆེན་སྤྱོད་པ་ཅན། །མཁས་
བཙུན་རིན་རྡོར་ཞབས༴ །རྒྱལ་བའི་བཀའ་ལ་ཤིང་རྟའི་སྲོལ་འབྱེད་པ། །དོན་གྲུབ་རྒྱལ་མཚན་དཔལ་ལ༴ །རྒྱལ་བས་གསུངས་པའི་གསོ་དཔྱད་རྒྱས་པར་མཛད། །བྲང་ཏི་

དཀོན་མཆོག་རྒྱལ་མཚན་སྐྱབས་ལ༴ །རྒྱལ་བའི་གཙུག་ན་ངལ་གསོ་མཆོད་པའི་གནས། །བྲང་ཏི་དཔལ་ལྡན་འཚོ་བྱེད་ཞབས༴ །རྒྱལ་དབང་སྨན་བླས་རྗེས་བཟུང་འགྲོ་བའི་
དཔལ༑ །ཟུར་ཕུ་འཚོ་བྱེད་རིག་འཛིན་ཞབས༴ །མཆོག་གི་ལམ་ལ་སྒྲུབ་པ་མཐར་ཕྱིན་པ། །རྣལ་འབྱོར་བསོད་དབང་ཞབས༴ །མཆོག་ཏུ་འགྲོ་བའི་དོན་ལ་བརྩོན་པ་ཅན། །
རྣལ་འབྱོར་ཆེན་པོའི་ཞབས །ཕྱོགས་འཛིན་སྤངས་ནས་མཆོག་གི་གོ་འཕང་ཐོབ། །རི་ཁྲོད་ཞིག་པོའི་ཞབས །མཆོག་དང་ཐུན་མོང་དངོས་གྲུབ་མངའ་བརྙེས་པའི། །ཟུར་
མཁར་ཆོས་རྗེའི་ཞབས་ལ༴ །མཆོག་ཏུ་བཀའ་དྲིན་ཆེ་བ་སངས་རྒྱས་དངོས། །དཀོན་མཆོག་མཚན་ཅན་ཞབས༴ །བླ་མས་རྗེས་བཟུང་ཆོས་ཀྱི་བག་ཆགས་སད། །ནམ་
མཁའ་རིན་ཆེན་ཞབས །སྣང་སྲིད་ཟིལ་གནོན་རིན་ཆེན་ཀུན་གྱི་རྗེ། །བདུད་འཇོམས་རྡོ་རྗེའི་ཞབས །པདྨའི་ཐུགས་སྲས་རལ་པའི་ཅོད་པན་འཛིན། །རིག་འཛིན་དབང་

༄༅། །པོའི་སྡེ་ལ་གསོལ་བ༴ །བཀའ་དྲིན་མཉམ་མེད་ཟབ་གཏེར་བསྟན་པའི་བདག །ངག་གི་དབང་པོའི་ཞབས༴ །དུག་ལྔའི་ནད་སེལ་རྒྱལ་བ་སྤྲུལ་པའི་སྐུ། །རྩ་བའི་བླ་
མའི་ཞབས །དུག་ལྔའི་ནད་སེལ་རྒྱལ་བ་སྤྲུལ་པའི་སྐུ། །གར་གྱི་དབང་ཕྱུག་ཞབས༴ །བསྟན་པ་བསྲུང་ཞིང་རྣལ་འབྱོར་བུ་བཞིན་སྐྱོང་། །མཁའ་འགྲོ་ཆོས་སྐྱོང་ཞབས༴ །
དེང་ནས་བཟུང་སྟེ་སངས་རྒྱས་མ་ཐོབ་བར། །མཚན་ལྡན་བླ་མ་མཆོག་དང་མི་འབྲལ་ཞིང་། །ཅི་གསུང་བཀའ་བཞིན་བསྒྲུབས་པའི་བྱིན་རླབས་ཀྱིས། །བླ་མེད་སྔགས་དོན་
སྤྱོད་པར་བྱིན་གྱིས་རློབས། །སྣང་སྲིད་འཁོར་འདས་ཆོས་རྣམས་སེམས་ཉིད་དང་། །དེ་ཉིད་རྒྱལ་བའི་ཐུགས་དང་དབྱེར་མེད་པར། །འགྱུར་མེད་སྤང་ཐོབ་འབྲལ་བའི་བདེ་བ་
ཆེ༑ །བླ་མེད་སྨན་པ་ཚེ་འདིར་ཐོབ་པར་ཤོག །སྐྱེ་བ་ཀུན་ཏུ་སོགས། ཐུན་མོང་མ་ཡིན་པའི་ལམ་ཟབ་ཀུན་འདུས་རྒྱལ་བའི་བླ་སྒྲུབ་སྡུག་བསྔལ་མུན་སེལ་ཐུགས་རྗེའི་ཉི་འོད་

ཀྱི་བརྒྱུད་པའི་རིམ་པ་ལ་གསོལ་བ་འདེབས་པ་བྱིན་རླབས་ཀྱི་ཆར་རྒྱུན་ཞེས་བྱ་བ་འདི་ཉིད། ཡོངས་འཛིན་དམ་པ་བུདྡྷཤྲཱི་དཔོན་སློབ་སོགས་གྱིས་བཀས་བསྐུལ་བའི་ངོར། །
གཡུ་ཐོག་འབངས་ཀྱི་འཚོ་བྱེད་སྨན་པའི་གླིང་བཀྲ་ཤིས་ལྷ་སྟེང་གི་སྨན་པ་ཆེན་པོས་ཕོ་བྲང་དུ་འབྲུག་ལོར་གུས་པས་བྲིས་པའོ།། ། ༄༅། །གཡུ་ཐོག་སྙིང་ཐིག་གི་བླ་མའི་
རྣལ་འབྱོར་བྱིན་རླབས་ཀྱི་ཆུ་བོ་ཞེས་བྱ་བ་བཞུགས་སོ། །སརྦ་བུདྡྷ་ཀཱ་ཡ་ཝཱ་ཀ་ཙིཏྟ་མ་ཧཱ་གུ་ཎ། སྐྱབས་འགྲོ་སེམས་བསྐྱེད་ཚད་མེད་བཞི་སྔོན་དུ་སོང་བས། རང་ཡི་དམ་དུ་
གསལ་བའི་སྤྱི་བོར་པདྨ་འདབ་མ་བཞི་ལྟེ་བ་དང་ལྔའི་དབུས་སུ། ཟླ་བའི་དཀྱིལ་འཁོར་གྱི་སྟེང་དུ། སངས་རྒྱས་ཐམས་ཅད་ཀྱི་ཀཱ་ཝཱ་ཙི་འདུས་པའི་བདག་ཉིད་ཆེན་པོ་མ་ཧཱ་གུ་
ཎ་དང་། བཻ་ཌཱུརྱ་འོད་ཀྱི་རྒྱལ་པོ་དབྱེར་མེད་སྐུ་མདོག་དཀར་ལ་དམར་བའི་མདངས་ཆགས་པ། གཟི་བརྗིད་ཀྱི་དཔལ་རབ་ཏུ་འབར་ཞིང་། ཞལ་གཅིག་ཕྱག་གཉིས། འགྲོ་

༄༅། །ལ་ཆགས་པའི་སྤྱན་ཟུར་ཕྱོགས་བཅུར་གཟིགས་པ། དབུ་སྐྲ་ཁམ་སེར་ལི་བའི་ལྕང་ལོ་ཅན། ཕྱག་གཡས་སྨན་གྱི་ལྗོན་ཤིང་ཨ་རུ་རའི་འབྲས་བུ་སུམ་ལྡན་དཀུར་
བརྟེན་ཅིང་། གཡོན་མཉམ་གཞག་གི་སྟེང་ན་བདུད་རྩིའི་བུམ་པ་གུར་གུམ་གཞོན་ནུའི་ཁ་རྒྱན་དང་བཅས་པ་བསྣམས་པ། དར་དམར་པོའི་ན་བཟའ་དང་། དར་མཆིན་ཁའི་སྐ་
རགས་ཅན། ཞབས་རྗེན་ཕྱེད་སྐྱིལ་དུ། ཞལ་འཛུམ་བག་དང་ལྡན་པས་བྱིན་ཆི་ལི་ལི། བག་དྲོ་འུ་རེ་བཞུགས་པར་བསམས། ཕྱོགས་ཀྱི་འདབ་མ་བཞི་ལ། །མདུན་དུ་ལྷ་མོ་
དཀར་མོ་རིན་པོ་ཆེའི་པི་ཝང་བསྒྱུར་པ། གཡས་སུ་སེར་མོ་བྱ་རྒོད་རྐང་གི་གླིང་བུ་བསྒྱུར་བ། རྒྱབ་ཏུ་དམར་མོ་མི་རྐང་གི་གླིང་བུ་བསྒྱུར་བ། གཡོན་ན་ལྗང་མོ་དངུལ་དཀར་གྱི་
མེ་ལོང་སྟོན་པ། བཞི་ཀ་ཡང་བཅུ་དྲུག་ལོན་པའི་ན་ཚོད་ཅན། འཛུམ་སྒེག་ལྡེམ་འགྱིང་མཉེན་ལྕུག་འཁྲིལ་བ། རྐེད་པ་མན་རིན་པོ་ཆེ་དང་མེ་ཏོག་གི་ཕྲེང་བས་རྣམ་པར་

མཛེས་ཤིང་། དབུ་སྐྲ་ལྕང་ལོ་སིལ་མ། མུ་ཏིག་དམར་པོའི་ལན་ཚར་དང་བཅས་པ། སྐུ་སྨད་དར་སྣ་ཚོགས་ཀྱི་ཤམ་ཐབས་གསོལ་ནས། གར་སྟབས་གཡོ་བའི་ཚུལ་གྱིས་
བཞུགས་པར་བསམ། བླ་མའི་སྐུ་གསུང་ཐུགས་ལས་འོད་ཟེར་འཕྲོས་པས། རང་བཞིན་གྱི་གནས་ནས་རྩ་བ་དང་བརྒྱུད་པར་བཅས་པའི་བླ་མ་དང་། བཅོམ་ལྡན་འདས་སྨན་
གྱི་བླ་བཻ་ཌཱུརྱ་འོད་ཀྱི་རྒྱལ་པོ་ལ་སོགས་ཕྱོགས་བཅུ་དུས་གསུམ་གྱི་རྒྱལ་བ་སྲས་དང་སློབ་མར་བཅས་པ། ཡི་དམ་དཀྱིལ་འཁོར་གྱི་ལྷ་ཚོགས། དཔའ་བོ་མཁའ་འགྲོ་ཆོས་སྐྱོང་
སྲུང་མ་ཐམས་ཅད་དང་། མཉམ་མེད་སྤྲུལ་པའི་སྐྱེས་མཆོག་མ་ཧཱ་གུ་ཎ་དང་དབྱེར་མ་མཆིས་པ་སྨན་གྱི་ལྷ་མོ་བཞིས་བསྐོར་བ་སྤྲིན་ཕུང་གཏིབས་པ་བཞིན་སྤྱན་དྲངས་སྤྱི་བོའི་
གཙོ་འཁོར་ལ་བསྟིམ། ཕྱི་ནང་གསང་བས་མཆོད། མཎྜལ་ཕུལ། ཁ་ཙམ་ཚིག་ཙམ་མིན་པར། སྙིང་གི་དཀྱིལ། རྐང་གི་ཁོང་། རུས་པའི་གཏིང་ནས་འདོད་པའི་དོན་ལ་

༄༅། །གསོལ་བ་དྲག་ཏུ་བཏབ་པ་ལས་བླ་མའི་གནས་བཞི་ལས་འོད་ཟེར་ཁ་དོག་སྣ་ཚོགས་འཕྲོས། ལྷ་མོ་བཞི་ལ་ཕོག །ཐུགས་རྒྱུད་རང་དབང་མེད་པར་བསྐུལ། རང་ལ་
གང་འདོད་ཀྱི་དངོས་གྲུབ་སྟེར་བར་བསམ། སླར་ཡང་ཐུགས་ཀ་ནས་འོད་ཟེར་ཕྱོགས་བཅུར་འཕྲོས། སྣོད་བཅུད་བརྟན་གཡོ་བསྡུས་པའི་དངོས་པོ་ཐམས་ཅད་ཀྱི་བཅུད་དང་། །
སངས་རྒྱས་བྱང་སེམས་ཐམས་ཅད་ཀྱི་ཐུགས་རྗེ་བསྐུལ། འོད་ལྔའི་རྣམ་པ་བུམ་པར་ཐིམ། བུམ་པ་ནས་འཆི་མེད་ཡེ་ཤེས་ཀྱི་བདུད་རྩི་ལུད། རང་གི་སྤྱི་བོ་ནས་ལུས་ཀྱི་ཕྱི་ནང་
ཐམས་ཅད་དུ་ཆི་ལི་ལི་བབས་སོང་བས། སྒོ་གསུམ་གྱི་ནད་གདོན་སྒྲིབ་གཉིས་སྦྱངས། ལུས་ཤེལ་གོང་གཡའ་དག་པ་ལྟར་གྱུར། སླར་རིམ་པར་ལུས་བདུད་རྩིས་ངང་ཆིལ་
གྱིས་གང་། དབང་བཞི་ཐོབ། སྐུ་བཞིའི་ས་བོན་མངོན་དུ་བྱས། སླར་ཡང་གཙོ་བོ་འོད་དུ་ལྟེམ་གྱིས་ཞུ། རང་གི་སྤྱི་བོ་ནས་ཆུ་ལ་ཆུ་བཞག་པ་ལྟར་ཐིམ། བླ་མའི་སྐུ་གསུང་

ཐུགས་དང་། རང་གི་ལུས་ངག་ཡིད་གསུམ་དབྱེར་མེད་དུ་འདྲེས་པའི་ང་རྒྱལ་ལ་ཅི་གནས་སུ་གཞག །དགེ་རྩ་བྱང་ཆུབ་ཏུ་བསྔོ། རྗེས་དམིགས་མེད་ཀྱི་རྒྱས་གདབ་བོ། །
མཚུངས་མེད་རང་གིས་མཛད་པའི་ཕྱི་སྒྲུབ་ཡིད་བཞིན་དབང་གི་རྒྱལ་པོའི་བང་མཛོད་ལས། བླ་མ་ལམ་དུ་ཁྱེར་ནས་དངོས་གྲུབ་རྣམ་པ་གཉིས་ད་ལྟ་ཉིད་དུ་བསྒྲུབ་པའི་ཚུལ་
གཞན་ལས་ཆེས་ཆེར་ཟབ་ཅིང་བྱིན་རླབས་ཀྱང་གཞན་ལས་འཕགས་པས་ན། སྣོད་མིན་ཐེ་ཚོམ་དམ་མེད་ལོག་ལྟ་ཅན་ལ་བསྟེན་ན། རྡོ་རྗེ་བདུད་འདུལ་དང་མཁའ་འགྲོ་ཅེ་
སྤྱང་མཆུ་དམར་གྱིས། དཔོན་སློབ་གཉིས་ཀའི་སྙིང་ཁྲག་ཚོགས་སུ་རོལ། དམ་ཉམས་མཱ་ར་ཡ་ཙིཏྟ་ཁཱ་ཧི་ཁཱ་ཧི། ལུས་བསྟན་ལ་བརྟེན་ནས་ཟུར་དུ་ཁྱེར་བདེ་བར་བྲིས། །སརྦ་
མངྒ་ལཾ། །ཤུ་བྷཾ།། ། ལ༽ ༄༅། །བྱིན་རླབས་བླ་སྒྲུབ་ལས་ཉམས་ལེན་རྒྱུན་ཁྱེར་བཞུགས་སོ། །ན་མོ་གུ་རུ། གྲུབ་ཐོབ་མ་ཧཱ་གུ་ཎའི་ཡང་གསང་གི་སྒྲུབ་པ་རྒྱུན་

༄༅། །ཁྱེར་གྱི་ཉམས་ལེན་ནི། ཐོ་རངས་སྐྱབས་འགྲོ་སེམས་བསྐྱེད་སྔོན་དུ་སོང་ནས། སྭ་བྷཱ་ཝས་སྟོང་པར་སྦྱངས་པའི་ངང་ལས། རང་ཉིད་འདུག་པའི་ས་ཕྱོགས་འདི་ཉིད་
བཻ་ཌཱུརྱའི་ཞིང་ཁམས་བདེ་བ་ཅན་དུ་གྱུར་པའི་དབུས་སུ། པདྨ་དང་ཉི་མའི་གདན་ལ་རང་ཉིད་ཧཱི༔ ལས་སྤྱན་རས་གཟིགས་ཕྱག་བཞི་པའམ། ཏཱཾ་ལས་སྒྲོལ་མ་དཀར་མོར་
བསྒོམས་པའི་སྤྱི་བོར་བླ་མ་དང༌། ཨོ་རྒྱན་ཆེན་པོ་པདྨ་དང་མ་ཧཱ་གུ་ཎ་དབྱེར་མེད་དུ་བསྒོམ། རང་གི་མདུན་གྱི་ནམ་མཁར་རིན་པོ་ཆེའི་ཁྲི་འཇའ་འོད་ཀྱི་གུར་ཁང་གི་དབུས་སུ་རྒྱུ
པདྨ་ཉི་ཟླའི་གདན་ལ་ཧྲཱིཿཡིག་དཀར་པོ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས། བླ་མ་མ་ཧཱ་གུ་ཎ་སྐུ་མདོག་དཀར་པོ་ཞལ་གཅིག་ཕྱག་གཉིས་ཞབས་སྐྱིལ་ཀྲུང་གིས་
བཞུགས་པ། ཕྱག་གཡས་མཆོག་སྦྱིན་པུས་མོའི་སྟེང་དུ་བཞག་པའི་མཐེ་བོང་ལ་འཁྲིལ་བའི་པདྨའི་སྡོང་པོ་སྙན་གྱི་ཐད་ཀར་ཁ་བྱེ་བའི་སྟེང་དུ་གསེར་གྱི་རྡོ་རྗེ་དང་དངུལ་གྱི་དྲིལ་

བུས་མཚན་པ། ཕྱག་གཡོན་པས་མེ་ཏོག་པདྨའི་ཡུ་བ་ཐུགས་ཀར་འཛིན་ཅིང་སྙན་གྱི་ཐད་དུ་ཁ་བྱེ་བའི་སྟེང་དུ་གསེར་གྱི་བུམ་པ་འཆི་མེད་བདུད་རྩིས་གང་བའི་ཁ་རྒྱན་ལ་གུར་
གུམ་གྱི་ཁ་བྱེ་བའི་མེ་ཏོག་གསུམ་གྱི་སྟེང་དུ་ནོར་བུ་རིན་པོ་ཆེ་ཤེལ་དཀར་དང༌། བཻ་ཌཱུརྱ་དང༌། ཨ་རུ་ར་རྣམ་པར་རྒྱལ་བ་གསུམ་གྱིས་ཁ་བརྒྱན་པ། དབུ་སྐྲ་རལ་པའི་ཐོར་
གཙུག་ལ་མེ་ཏོག་སྣ་ཚོགས་ཀྱི་ཕྲེང་བས་བཅིངས་པ། རལ་པ་ཅུང་ཟད་ལི་བ་སྐུ་རྒྱབ་ཏུ་འཕྱང་བ། གོས་ཆེན་འགང་དཀར་པོའི་ན་བཟའ་དང༌། བེར་དང་བེར་ཐུལ་སྦྲག་མ་༔
གསོལ་བ། མུ་ཏིག་སྣ་ལྔའི་དོ་ཤལ་ཅན། བཅུ་དྲུག་ལང་ཚོ་གཡོ་བ། མཚན་དཔེའི་དཔལ་འབར་བ་གཟི་བརྗིད་དང་ལྡན་པར་གྱུར། དེའི་ཕྱིའི་པད་འདབ་བཞི་ལ་སྨན་གྱི་ལྷ་
མོ་བཞི་བཞེངས་པ་ལ། ཤར་དུ་ལྷ་མོ་དཀར་མོ་བེ་ཌཱུརྱའི་པི་ཝང་བརྡུང་བ། ལྷོ་རུ་སེར་མོ་སྦ་གླིང་འབུད་པ། ནུབ་ཏུ་དམར་མོ་བྱ་རྒོད་ཀྱི་གླིང་བུ་འབུད་པ། བྱང་དུ་ལྗང་མོ་མི་

༄༅། །རྐང་གི་གླིང་བུ་འབུད་པ། བཞི་ཀའང་དབུ་སྐྲ་མཐོན་མཐིང་སྤྱི་བོར་བཅིངས་ཤིང་། ལྷག་མ་ཟར་བུ་རྐེད་པར་སླེབས་པ། དར་སྣ་ཚོགས་ཀྱི་ན་བཟའ་ལྷབ་ལྷུབ་
གསོལ་ཞིང་། གཡུའི་ལན་ཚར་དང་རིན་པོ་ཆེ་སྣ་ཚོགས་ཀྱི་རྒྱན་ཆ་སིལ་སིལ་ཁྲོལ་ཁྲོལ་གྱིས་བརྒྱན་པ། མཛེས་ཤིང་ལྟ་བས་ཆོག་མི་ཤེས་པའོ། །ཡང་ལུགས་གཅིག་ལ་
གཡས་པ་ལ་མདའ་དར་མེ་ལོང་། གཡོན་པ་གླིང་བུ་འཛིན་པའང་འདུག་གོ །བཞི་ཀའང་ཞལ་གཙོ་བོ་ལ་ཕྱོགས་པ་འོད་ལྔའི་གུར་ཁང་དུ་བཞུགས་པའོ། །གཉིས་པ་ལུས་
་དཀྱིལ་བསྒོམ་པ་ནི། སྤྱི་བོར་མ་ཧཱ་གུ་ཎའི་ཐུགས་ཀར་རིན་པོ་ཆེའི་ཁྲི་པད་ཟླའི་གདན་ལ་དབུས་སུ་སངས་རྒྱས་སྨན་བླ་སྐུ་མདོག་ཕྱག་མཚན་ཡོངས་སུ་རྫོགས་པ། མདུན་དུ་
དྲང་སྲོང་རིག་པའི་ཡེ་ཤེས་དཀར་པོ། ལྷོར་རིག་པའི་ཡེ་ཤེས་སེར་པོ། ནུབ་ཏུ་རྒྱབ་ཏུ་དམར་པོ། །བྱང་དུ་གཡོན་དུ་ལྗང་གུ། བཞི་ཀའང་ཞབས་སྐྱིལ་ཀྲུང་། གཡོན་པ་རྣམས་

སྨན་གྱི་ལྷུང་བཟེད་བདུད་རྩིས་གང་བ་མཉམ་གཞག་གི་སྟེང་དུ་བསྣམས་པ། གཡས་རྣམས་ཀྱི་སྨན་མཆོག་རྒྱལ་པོ་ཨ་རུ་ར་ཐུགས་ཀར་བསྣམས་ནས་ཆོས་འཆད་མཛད་པའོ། །
དར་དང་རིན་པོ་ཆེ་སྣ་ཚོགས་ཀྱིས་བརྒྱན་པ་ཞལ་གཙོ་བོ་ལ་བསྟན་པའོ། །སྨན་རྒྱལ་ཐུགས་ཀར་རིན་པོ་ཆེའི་ཁྲི་པད་ཟླའི་སྟེང་དུ་རྡོ་རྗེ་འཆང་ལ་རྒྱལ་བ་རིགས་བཞིས་བསྐོར་བ་
སྐུ་མདོག་ཕྱག་མཚན་རྒྱན་ཆ་ལུགས་སྤྱི་དང་མཐུན་པར་བསྒོམ། རྡོ་རྗེ་འཆང་གི་ཐུགས་ཀར་པདྨ་ཉི་ཟླའི་གདན་ལ་དབུས་སུ་ཁྲོ་རྒྱལ་རྟ་ཕག་ཡབ་ཡུམ་གཉིས་ཀ་གྲི་ཐོད་འཛིན་པ་
དུར་ཁྲོད་ཆས་བརྒྱད་ཀྱིས་བརྒྱན་པ། ཕྱིའི་པདྨ་འདབ་བཞི་དང་ཉི་མའི་གདན་ལ་མཁའ་འགྲོ་སྡེ་བཞི་བཞེངས་པ་གྲི་ཐོད་འཛིན་པ། རྒྱན་ཆ་ལུགས་སྤྱི་དང་མཐུན་པ་མེ་དཔུང་
འབར་བའི་དབུས་ན་བཞུགས་པའོ། །དེ་ལྟར་ལྷ་ཐམས་ཅད་ཀྱི་གནས་གསུམ་གྱི་འབྲུ་གསུམ་ལས་འོད་འཕྲོས། ཕྱོགས་བཅུའི་ཞིང་རབ་འབྱམས་ནས་བསྒོམས་པ་དང་འདྲ་བའི་

༄༅། །ཡེ་ཤེས་པ་སྤྱན་དྲངས། ཛཿཧཱུྃ་བཾ་ཧོས་གཉིས་མེད་དུ་བསྟིམ། རིགས་ལྔས་དབང་བསྐུར། སོ་སོའི་རིགས་བདག་གིས་དབུ་བརྒྱན་པར་གྱུར། དེ་ནས་རང་ཉིད་
བདག་བསྐྱེད་གང་བསྒོམ་པའི་ཐུགས་ཀའི་ས་བོན་ལས་འོད་ཟེར་གྱིས་མཎྜལ་དང་ཡན་ལག་བདུན་ལྡན་སོགས་ཕྱི་ནང་གསང་བའི་མཆོད་པ་དཔག་མེད་སྤྲུལ་ནས་སྤྱི་བོའི་ལྷ་
ཚོགས་ལ་མཆོད། སྨན་གྱི་བརྒྱུད་པའི་གསོལ་འདེབས་དང༌། གཞན་ཡང་གསོལ་འདེབས་གང་ཤེས་བྱ། དེ་ནས་སྤྱི་བོའི་ལྷ་ཚོགས་ཐམས་ཅད་ཀྱི་གནས་གསུམ་ལས་འོད་ཟེར་
འཕྲོས༑ ཁམས་གསུམ་སྲིད་གསུམ་དང་ཕྱོགས་བཅུའི་རྒྱལ་སྲས་ཐམས་ཅད་ཀྱི་མཐུ་དང་ནུས་པ་བཅུད་ཐམས་ཅད་སྤེལ་ནས་ལྷ་ཚོགས་རྣམས་ལ་ཐིམ་པས་ལྷ་ཚོགས་རྣམས་ཀྱི་
སྐུ་གསུང་ཐུགས་ལས་བདུད་རྩི་བབས་པས་རང་གི་གནས་གསུམ་ལ་ཐིམ། སྐུ་གསུང་ཐུགས་ཀྱི་དབང་ཐོབ་ཅིང་། སྨན་དང་ཚེ་དང་བསོད་ནམས་ཐམས་ཅད་གཅིག་ལ་གཅིག་

སྨིན་ནས་བསམ་དོན་ཐམས་ཅད་འགྲུབ་པར་བསྒོམས་ལ། གོང་གི་རྟ་མགྲིན་ཐུགས་ཀར་ཧཱུྃ༔ དམར་པོ་སྔགས་ཀྱིས་བསྐོར་བ་ལས་འོད་འཕྲོས། གོང་བཞིན་མཐུ་ནུས་ཐམས་
ཅད་བདག་ལ་ཐིམ་པར་བསྒོམས་ནས་སྔགས་འདི་ཅི་འགྲུབ་བཟླས་སོ། །ཨོཾ་ཨཱཿགུ་རུ་པདྨ་གུ་ཎ་ཨ་ཡུར་ཛྙཱ་ན་སིདྡྷི་ཧཱུྃ། རྒྱས་པར་སྤྲོ་ན་སྒྲུབ་ཐབས་ཆེན་པོའི་སྔགས་རྣམས་འཐུད་
ཀྱང་འགལ་བ་མེད་གསུངས་སོ། །འཕྲོ་འཇོག་པའི་ཚེ་ལྷ་རྣམས་ལ་མཆོད། གང་གི་དྲིན་གྱིས་བསྟོད། འདོད་གསོལ་གསོལ་འདེབས་གང་ཤེས་བྱ། སྤྱི་བོའི་ལྷ་ཚོགས་རྣམས
ལ་མཆོད། རང་གི་ཐུགས་ཀའི་ས་བོན་ལ་བསྡུ། ས་བོན་འོད་གསལ་ལ་ཐིམ། སེམས་ཉིད་སྤྲོས་བྲལ་བདེ་ཆེན་གྱི་ངང་ལ་བཞག་གོ །རྗེས་ང་རྒྱལ་དང་ལྡན་པས་སྤྱོད་ལམ་
ཆོས་སྤྱོད་བདུན་གྱི་རིམ་པ་ལ་འཇུག་གོ །འདི་ནི་ཡང་གསང་གི་སྒྲུབ་པ་ཡིན་པས་སློབ་མ་དམ་ཚིག་གཙང་ཞིང་བློ་ཁེལ་བ་དང་སྙིང་དང་འདྲ་བ་ལ་བྱིན་ཀྱང་། ཕྱག་རྟེན་དང་

༄༅། །ཚོགས་ཀྱི་འཁོར་ལོ་མེད་པ་ལ་བྱིན་ན། འདིའི་བཀའ་སྲུང་མགོན་པོ་བདུད་འདུལ་ཡབ་ཡུམ་དང༌། ཤན་པ་དམ་ཅན་སྡེ་བདུན་གྱི་བཀའ་ཆད་འབྱུང་། དམ་མེད་སྙིང་
ཁྲག་འཐུངས་ཤིག །ཅེས་བཀའ་རྒྱ་བསྡམས་པས་གཟོབས་ཤིག །། ཤ༽ ༄༅། །གཡུ་ཐོག་སྙིང་ཐིག་གི་གཏོར་མཆོད་འབུལ་བཞུགས། །ན་མོ་གུ་རུ། བླ་མའི་རྣལ་
འབྱོར་ཚར་བའི་རྗེས་སུ་གཏོར་མཆོད་འབུལ་བ་ནི། རང་ཡི་དམ་དུ་གསལ་བའི་ཐུགས་ཀ་ནས་ཡི་གེ་རཾ་ཡཾ་ཁཾ་གསུམ་འཕྲོས། ངག་ཏུ་ཚར་གསུམ་བརྗོད་པས་རཾ་ལས་མེ་བྱུང་
དངོས་པོའི་ཉེས་སྐྱོན་བསྲེགས་ཡཾ་ལས་རླུང་བྱུང་མཚན་མའི་བག་ཆགས་གཏོར་ཁཾ་ལས་ཆུ་བྱུང་གཉིས་འཛིན་དྲི་མ་བཀྲུས། དེ་ནས། ཨོཾ་སྭ་བྷཱ་ཝ་ཤུདྡྷསརྦ་དྷརྨཱ་སྭ་བྷ་ཝ་ཤུ་
དྡྷོ྅ཧཾ༑ ཞེས་བརྗོད་པས་སྟོང་པར་གྱུར། དེའི་ངང་ལས་ཨོཾ་ལས་བདུད་རྩི་རིགས་ལྔ་འོད་དུ་ཞུ་བའི་བྱང་སེམས་དཀར་པོར་གྱུར། ཨཱཿརཀྟ་འཁོར་བ་ཡོངས་བསྒྲལ་བྱང་སེམས་

དམར་པོར་གྱུར། ཧཱུྃ་གིས་གཏོར་མ་འདོད་ཡོན་ལྔའི་ཕུང་པོ་སྣོད་བཅུད་ནམ་མཁའི་མཐའ་དང་མཉམ་པར་གྱུར། ཧྲཱིཿ མཆོད་རྫས་ཐམས་ཅད་མཚན་བཅས་དེར་འཛིན་གྱི་རྣམ་
རྟོག་ཐམས་ཅད་དང་བྲལ་བའི་གཟུགས་མཛེས་སྒྲ་སྙན་དྲི་ཞིམ་རོ་མངར་རེག་འཇམ་ཕུན་སུམ་ཚོགས་པར་བསམ། དེ་ནས་རང་ཡི་དམ་དུ་གསལ་བའི་ཐུགས་ཀའི་འོད་ཟེར་གྱིས་
མགྲོན་རྣམས་སྤྱན་དྲངས་པར་བསམས་ལ་བཛྲ་ས་མ་ཡ་ཛཿ ཞེས་ལན་གསུམ་བརྗོད། ས་མ་ཡ་སྟྭཾ་གྱིས་གདན་འབུལ། དེ་ནས་སྨན་རག་གཏོར་མ་བདུད་རྩིའི་རྒྱ་མཚོ་འདི་
ཉིད་མགྲོན་རྣམས་ཀྱི་ལྗགས་རྡོ་རྗེའི་བུག་པ་འོད་ཀྱི་རང་བཞིན་གྱིས་བཞེས་པས་ཟག་པ་མེད་པའི་བདེ་བས་ཚིམ་ནས་ཐུགས་རྒྱུད་བདེ་ཕྲིལ་གྱིས་ཚིམ་པར་བསམས་ནས། ཨོ་
ཨཱཿཧཱུྃ་བཛྲ་གུ་རུ་གུ་ཎ་དེ་ཝ་ཌཱ་ཀི་ས་པ་རི་ཝཱ་ར་མ་ཧཱ་སརྦ་པཉྩ་ཨ་མྲྀ་ཏ་མ་ཧཱ་རཀྟ་མ་ཧཱ་བ་ལིཾ་ཏ་སརྦ་པཱུ་ཛ་ཁ་ཁ་ཁཱ་ཧི་ཁཱ་ཧི། ཞེས་པ་ལྔའམ་བདུན་གྱིས་ཕུལ་ནས། ཕྱོགས་དུས་

༄༅། །རྒྱལ་བ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོར་གྱུར་པ་རིགས་བདག་བླ་མ་སྨན་རྒྱལ་ཡི་དམ་ལྷ་ཚོགས། སྨན་ཀྱི་
དྲང་སྲོང་རིག་འཛིན་དཔལ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་ཁྱེད་རྣམས་ལ། སེམས་ཅན་ཐམས་ཅད་ཀྱི་དོན་དུ་བདག་ཅག་སྙིང་ནས་ཉེ་བར་སྐྱབས་སུ་
མཆིའོ། །གསོལ་བ་འདེབས་སོ། །ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་ཕྲིན་ལས། སྐྱོབ་པའི་ནུས་མཐུ་དཔག་དུ་མེད་པ་མངའ་བ་ལགས་
པས༑ བདག་ལ་སོགས་པ་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཉམས་ཆགས་ཉེས་ལྟུང་བག་
ཆགས་དང་བཅས་པ་ཐམས་ཅད་བྱང་། ཚོགས་གཉིས་ཡོངས་སུ་རྫོགས་ཏེ། མྱུར་དུ་མངོན་པར་རྫོགས་པར་སངས་རྒྱས་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ།

གནས་སྐབས་སུ་ཆོས་བསྒྲུབ་པའི་འགལ་རྐྱེན་བར་དུ་གཅོད་པ་ཐམས་ཅད་ཞི་ཞིང་། མཐུན་རྐྱེན་བསམ་པ་ཐམས་ཅད་འགྲུབ་ཅིང་། ཁྱད་པར་དུ་གསོ་བ་རིག་པའི་རྒྱུད་བཞིའི་
ཚིག་དོན་མ་ལུས་པ་ཁོང་དུ་ཆུད་ནས། ལུས་ཅན་མཐའ་དག་ཕན་བདེའི་དཔལ་ལ་འགོད་ནུས་པར་བྱིན་གྱིས་བརླབ་ཏུ་གསོལ། ལུས་ལ་བདེ་བ་དང་ངག་ལ་ནུས་པ་དང་སེམས་
ལ་རྟོགས་པ་ཕུལ་དུ་བྱུང་བ་འཆར་ཞིང་། རང་གཞན་གྱི་ནད་གདོན་བར་ཆད་ཐམས་ཅད་ཞི་ཞིང་ཚེ་དབང་ལོངས་སྤྱོད་རྒྱས། ཁམས་གསུམ་དབང་དུ་འདུས། ལོག་འདྲེན་ཚར་
གཅོད་པར་བྱིན་གྱིས་བརླབ་ཏུ་གསོལ། ད་ལྟ་ཉིད་དུ་གནས་མཆོག་འདི་ཉིད་དུ་ཐུན་མཚམས་འདི་ཉིད་དུ་བྱིན་གྱིས་བརླབ་ཏུ་གསོལ། ཞེས་ལན་གསུམ་འརྗོད་ནས། རིགས་
ཀྱི་གཙོར་གྱུར་མ་དང༌། གང་སྐུ་གསང་ཆེན་མས་བསྟོད། དགེ་བ་བསྔོ། རྗེས་དམིགས་མེད་ཀྱི་རྒྱས་གདབ་བོ། །བཀྲ་ཤིས། ཤུ་བྷཾ། ས༽ ༄༅། །གང་སྐུ་གསང་ཆེན་

༄༅། །མ་བཞུགས་སོ། །ན་མོ་གུ་རུ། གང་གི་སྐུ་ཡི་གསང་ཆེན་མཆོག །དངོས་པོ་ཀུན་ཁྱབ་བདེ་བ་ཆེ། །རྣམ་ཀུན་མཆོག་ལྡན་རྡོ་རྗེའི་དབྱིངས། །མཚུངས་བྲལ་གུ་ཎའི་
སྐུར་ཕྱག་འཚལ། །གང་གི་གསུང་གི་གསང་ཆེན་མཆོག །སྒྲ་གྲག་ཀུན་ཁྱབ་གཞོམ་བྲལ་བ། །བརྒྱད་ཁྲི་བཞི་སྟོང་ཆོས་སྒྲ་སྒྲོགས། །མཚུངས་བྲལ་གུ་ཎའི་གསུང་ཕྱག་
འཚལ༑ །གང་གི་ཐུགས་ཀྱི་གསང་ཆེན་མཆོག །སྤྲོས་པ་ཀུན་བྲལ་བདེ་བ་ཆེ། །ཤེས་རབ་ཕ་རོལ་ཕྱིན་ལ་གནས། །མཚུངས་བྲལ་གུ་ཎའི་ཐུགས་ཕྱག་འཚལ། །རྒྱལ་བ་;
ཀུན་ཀྱང་འདྲེན་པ་ཁྱེད། །ཁྱེད་ལས་གཞན་པའི་སྐྱོབ་པ་ནི། །འགྲོ་བ་ཀུ་ལས་འགའ་མ་མཆིས། དེ་ཕྱིར་ཁྱེད་ལ་སྐྱབས་སུ་མཆི། །བྱིས་པས་ཁྱོད་མཚན་མ་ཐོས་པས། །
ཐོས་ཀྱང་གུས་པར་མི་བསྟེན་པར། །དེ་ལས་སྙིང་རྗེ་གཞན་མེད་པས། །བརྩེ་བས་ཁྱོད་ཀྱིས་རྗེས་སུ་བཟུང་། །ཁྱོད་ཀྱི་མཚན་ཐོས་སྐྱབས་སོང་བས། །དེ་ནི་ནམ་ཡང་སྲིད་

མཚོར་མིན། །དེ་ཕྱིར་མིག་ཆུ་གཡོ་བཞིན་དུ།། སྙིང་ནས་དུས་ཀུན་གསོལ་བ་འདེབས། །རབ་འབྱམས་རྒྱལ་བའི་དཀྱིལ་འཁོར་མཆོག །གསང་ཆེན་ཁྱེད་སྐུར་རོ་གཅིག་
པས༑ །དེ་རིང་ཁོ་ནར་མངོན་སུམ་དུ། །མཁའ་ཁྱབ་འགྲོ་བས་ཐོབ་པར་ཤོག །སྤྱི། སརྦ་མངྒལཾ། དགེ་ལེགས་འཕེལ། ཧ༽ ༄༅། །བྱིན་རླབས་བླ་སྒྲུབ་ལས། ཚེ་
དབང་འཆི་བདག་བདུད་འཇོམས་ཀྱི་སྒྲུབ་པ་ཞུགས་སོ།། ༈ ཨོཾ་མ་ཧཱ་གུ་རུ་བཛྲ་ཨཱ་ཡུ་སིདྡྷི་ཕ་ལ་ཧཱུྃ་ཧོ། །མ་བཅོས་སྤྲོས་མེད་ཁྱབ་གདལ་ཆོས་སྐུའི་ཀློང་། །རྩལ་སྣང་རིགས་
འདུས་བདེ་ཆེན་ལོངས་སྤྱོད་རྫོགས། །གང་འདུལ་སྤྲུལ་པ་སྨན་རྒྱལ་ཚེ་དཔག་མེད། །འགྱུར་མེད་རྡོ་རྗེའི་དངོས་གྲུབ་སྩོལ་ཕྱག་འཚལ། རྣལ་འབྱོར་གང་ཞིག་ཐུགས་རྗེའི་ཉི་
འོད་ཀྱིས། འཆི་བདག་བདུད་འཇོམས་ཚེ་དབང་རབ་བསྒྲུབས་ནས། དབེན་པའི་གནས་སུ་བཀྲ་ཤིས་ས་བླངས་ལ། །དཀྱིལ་འཁོར་མདའ་གང་གྲུ་བཞི་སྤོས་ཀྱིས་བྱུགས། །

༄༅། །འདབ་བཞི་མུ་ཁྱུད་རྡོ་ར་མེ་རིས་བསྐོར། །དབུས་སུ་རིན་ཆེན་བུམ་པ་དམར་གསལ་བའི། །འོ་མ་མངར་གསུམ་གཙང་ཆེན་སྦྱར་བ་བླུགས། ཉེར་ལྔའི་རྫས་བཅས་
དར་དམར་མགུལ་བཅིངས་དང་། །རིགས་ལྔ་འབྲས་ཅན་ཤིང་གི་ཁ་རྒྱན་བཤམས། །སྟེང་དུ་ཚེ་ཆོག་དཔལ་གྱི་རི་བོ་ནི། །ནོར་བུའི་དབྱིབས་ཅན་རྩེ་ལ་རྡོ་རྗེ་དང༌། །འཁོར་
ལོ་ཉི་ཟླ་རིན་ཆེན་འབར་བས་མཚན། འཁོར་གྱི་འབར་བ་ནོར་བུས་བསྐོར་བ་ལ། །དཀར་གསུམ་མངར་གསུམ་སྨན་སྤོས་ཟས་རྣམས་བརྒྱན། མདུན་དུ་མཚན་ལྡན་སྣོད་
མཆོག་ཀ་པཱ་ལར། །ཚེ་བཅུད་བུར་ཆང་ཨ་མྲྀ་ཏ་སྦྱར་ནང་། །ཚེ་རྟེན་ཉི་ཟླ་ནྲྀགས་མཚན་ཚེ་རིལ་སོགས། །ལེ་བརྒན་དར་གྱིས་ཞལ་ཁེབས་ལྡན་པས་བསྐོར། །གཡས་གཡོན་དྲང་
སྲོང་ཡེ་ཤེས་སྨན་མོ་ཡི། དཀར་གཏོར་རྩི་སྨན་མངར་གསུམ་བྲན་པ་དང༌། །རྒྱབ་ཏུ་བཀའ་སྲུང་དམར་གཏོར་ཤ་ཁྲག་བརྒྱན། །མཚམས་བཞི་ཚེ་འགུགས་སྲོག་མདའ་རྒོད་

སྒྲོའི་མགུལ། །མཐིང་སེར་དམར་ལྗང་དར་དང་མུ་ཏིག་གཡུ། །བྱུ་རུ་མན་ཤེལ་མེ་ལོང་བརྒྱན་པ་གཟུགས། །གཞན་ཡང་དཀོན་མཆོག་ཆོས་སྐྱོང་གཞུང་གཏོར་དང༌། །སྨན་
རཀ་ཕྱི་ནང་ལོངས་སྤྱོད་མཆོད་པའི་སྤྲིན། །མཛེས་ཤིང་ཡིད་འོང་དར་གྱི་ལྷབ་ལྷུབ་སོགས། །བཀོད་པའི་བྱེ་བྲག་བྱིན་དང་བཀོད་ལྡན་བཤམས། །བདག་ཉིད་བདེ་བའི་གདན་
འདུག་སྔོན་འགྲོ་ནས། འདིའི་སྐྱབས་འགྲོ་སེམས་བསྐྱེད་བདེ་ཆེན་ཀློང་ཡངས་ནས་ལེན། །བརྩམས་ཏེ་དངོས་གཞི་བསྐྱེད་རིམ་འདོན་པ་བསྒྱུར། ཚེ་དཔག་མེད། །བསྟོད་པ་ཚར་ནས་བཟླས་པའི་རྒྱུ
སྤྲོ་བསྡུ་ནི། བགེགས་སྐྲོད། །ལྷ་ཚོགས་གཙོ་འཁོར་ཐུགས་ཀར་ཉི་མའི་སྟེང༌། །སྲོག་སྙིང་དག་ལས་འོད་ཟེར་ཕྱོགས་བཅུར་སྤྲོས། །བདེ་གཤེགས་མཉེས་མཆོད་སྐུ་གསུང་ཐུགས་
རྒྱུད་བསྐུལ། །ཐུགས་རྗེ་བྱིན་རླབས་ཐུགས་རྗེའི་དངོས་གྲུབ་བསྡུས། །ཐུགས་ཀའི་སྲོག་སྙིང་ཕྱག་གི་ཚེ་བུམ་ཐིམ། །སྔགས་ཕྲེང་འཁོར་བས་འོད་ཀྱིས་ལུས་ཁྱབ་པ། །བཞི་

༄༅། །བརྒྱའི་ནད་དང་སྟོང་ཕྲག་བགེགས་ལ་སོགས། །ལས་དང་རྐྱེན་གྱུར་ཚེ་ཡི་བར་ཆད་རྣམས། །འོད་ཟེར་ཡེ་ཤེས་མེ་ཡིས་རབ་བསྲེགས་ནས། །གཞོབ་ཐུལ་བསྐལ་
པའི་རླུང་གིས་ཕྱིར་གཏོར་ཏེ། །ལུས་ཉིད་གསེར་གྱི་རྡོ་རྗེ་ནས་འབྲས་ཙམ། །རབ་གཏམས་གནོད་བྱེད་གཞན་གྱིས་མི་ཚུགས་སམ། །སླར་ཡང་འོད་འཕྲོས་ཕྱི་ནང་སྣོད་བཅུད་
ཀྱི༑ ཚེ་འགུགས། །སྐྱེ་འགྲོའི་ཚེ་སྲོག་དཔལ་བརྗིད་སྟོབས་མངའ་རིས། །སྨན་འབྲུ་ཟས་གོས་རིན་ཆེན་འབྱུང་བ་སོགས། །ཀུན་གྱི་བཅུད་བསྡུས་འཆི་བ་མེད་པ་ཡི། །དངོས་
གྲུབ་དམ་པ་བདུད་རྩིས་ལུས་གང་ནས། །རྡོ་རྗེའི་སྐུ་ལ་ཉི་ཟླའི་ཚེ་ཐོབ་བསམ། །དེ་ལྟར་སྤྲོ་བསྡུ་དམིགས་པ་གསལ་བའི་ངང༌། །བཟླས་པ་གཙོ་འཁོར་དྲིལ་བའི་སྔགས་
གཤམ་དུ། བུམ་པ་སྒྲུབ་པའི་གཟུངས་ཐག་དང་བཅས་གཙོ་བོའི་སྔགས་ཤམ་ལ་འདོགས། །བཛྲ་ཨཱ་ཡུ་ཤེ་ཧཱུྃ་བྷྲུྃ་ནྲྀ་ཛ། ཞེས་བརྗོད། ཉི་ཟླ་བརྩེགས་དང་གོས་དཀར་གྱོན། །རི་བོ་ལ་འཛེགས་

མེ་ཏོག་ཤིང་འབྲས་འཐུ། །རྡོ་རྗེ་རྙེད་དང་བདུད་རྩི་བཏུང་སོགས་འབྱུང་། །ཐུན་མཚམས་བསྟོད་ཅིང་ཚེ་འགུགས་མདའ་དར་གཡབ། །ལྷ་ཚོགས་ཐུགས་ལས་སྤྲུལ་པའི་ཕོ་ཉ་
མཆོག ༑སྐུ་མདོག་མ་ངེས་དར་དང་རིན་ཆེན་བརྒྱན། །ཚེ་འགུགས་ལྕགས་ཀྱུ་ཚེ་བུམ་མདའ་དར་བསྣམས། །གྲངས་མེད་ཕྱོགས་མཚམས་སྟེང་འོག་ཀུན་ཁྱབ་སྟེ། །སྟོང་
གསུམ་སྒོ་གསུམ་ཁམས་གསུམ་སྲིད་པ་གསུམ། །ལྷ་འདྲེ་མི་གསུམ་རྣམས་ཀྱི་ཚེ་བསྡུས་ཤིང་། །ཁྱད་པར་བདག་གི་བླ་ཚེ་ཡར་དང་འཁྱམས། །ཐམས་ཅད་ཡི་གེ་ནྲྀ་ཡི་ཚུལ་དུ་
བཀུག ༑ཚུར་ཐིམ་འཆི་མེད་དངོས་གྲུབ་ཐོབ་པར་བསམ། །ཚེ་ཡི་དབང་མཆོག་ཡེ་ཤེས་བུམ་པ་ཉིད། བུམ་དབང་། །སྤྱི་སྦྱིབོར་གདན་དྲངས་ཚིག་དོན་དྲན་པ་ཡིས། ཧཱུཾ་ཧྲཱིཿབུམ་
པའི་ངོ་བོ་སྤྲོས་མེད་ཆོས་ཀྱི་སྐུ། །བུམ་བཅུད་རིན་ཆེན་བདེ་ཆེན་ལོངས་སྤྱོད་རྫོགས། །བུམ་པའི་རྒྱན་གྱིས་འགྲོ་འདུལ་སྤྲུལ་སྐུ་མཆོག །བར་ཆད་ཀུན་སེལ་འཆི་མེད་དབང་

༄༅། །ཐོབ་ཤོག །ཨོཾ་ཨཱ༔ཧཱུྃ་བཛྲ་མ་ཧཱ་གུ་རུ་ཨཱ་ཡུ་ཤེ་ཧཱུྃ་ཧཱུྃ་བྷྲུྃ་ནི་ཛཿསརྦ་སིདྡྷི་ཨ་བྷི་ཥིཉྩ་ཧཱུཾ། ལྷ་དབང་དཔལ་གཏོར་ཚེ་ཆང་གོ་ཁྲབ་ཀྱིས། །དབང་བསྐུར་དངོས་གྲུབ་བླང་
དང་རྒྱས་གདབ་རྣམས། །ཚིག་དང་དོན་ལྡན་ཏིང་འཛིན་བརྟན་པ་གནད། །དེ་ནས་ཚོགས་ལྷག་བཀྲ་ཤིས་དགེ་བ་བསྔོ། །མཇུག་གི་བྱ་སོགས་ལས་གཞུང་དེ་ལྟར་རོ། །སྙན་
བརྒྱུད་ཟབ་གནད་ཐུགས་རྗེའི་ཉི་འོད་ལས། །མོས་པའི་གང་ཟག་ལམ་གྱི་བར་ཆད་རྣམས། །བསལ་ཕྱིར་འཆི་མེད་ཚེ་སྒྲུབ་རྒྱས་བསྡུས་གཉིས། །སྒྲུབ་ཐབས་འདི་ཉིད་སྤྲོས་
བཅས་གཞན་དོན་འགྲུབ། །བདག་དོན་སྤྲོས་མེད་གསང་སྒྲུབ་དྲིལ་སྒྲུབ་ཀྱི། །ནང་དུ་གསལ་བརྟན་དེ་ཉིད་ཉམས་བླངས་པས། །བར་ཆད་ཀུན་ཞི་འཆི་མེད་དངོས་གྲུབ་
ཐོབ༑ །དེ་ལྟར་ཚེ་དབང་འཆི་བདག་བདུད་འཇོམས་འདི། །མཁའ་འགྲོའི་ཟབ་གནད་བླ་སྒྲུབ་ཆ་རྐྱེན་ཏེ། །བླ་མའི་གསུང་ལས་མ་ནོར་ལེགས་པར་བཀོད། །དགེ་བས་འགྲོ་

ཀུན་འཆི་མེད་སྐུ་ཐོབ་ཤོག །སརྦ་མ་མ་ཡ་ཧཱུཾ། དགེ་ལེགས་འཕེལ། ཨ༽ ༄༅། །གཡུ་ཐོག་སྙིང་ཐིག་གི་བླ་སྒྲུབ་ཀྱི་ཚེ་དབང་འཆི་བདག་བདུད་འཇོམས་བཞུགས་སོ། །
རིགས་འདུས་རྒྱལ་བ་སྨན་རྒྱལ་ཚེ་དཔག་མེད། །མཚན་དཔེ་རྒྱན་རྫོགས་སྨན་མཆོག་ཚེ་བུམ་བསྣམས། །སྔོ་བསངས་རང་རིག་ཡུམ་སྦྱོར་ཡེ་ཤེས་བདག །འགྲོ་ལ་འཆི་མེད་
དངོས་གྲུབ་སྩོལ་ཕྱག་འཚལ། །ཐུགས་སྤྲུལ་མི་བསྐྱོད་རིག་ཡེ་ཚེ་དཔག་མེད། །མཚན་དཔེ་རྒྱན་རྫོགས་རྡོ་རྗེ་ཚེ་བུམ་བསྣམས། །མཐིང་མདོག་རང་རིག་ཡུམ་སྦྱོར་ཡེ་ཤེས་
བདག ༑འགྲོ་ལ་འཆི་མེད་དངོས་གྲུབ་སྩོལ་ཕྱག་འཚལ། །སྐུ་སྤྲུལ་རྣམ་སྣང་རིག་ཡེ་ཚེ་དཔག་མེད། །མཚན་དཔེ་རྒྱན་རྫོགས་འཁོར་ལོ་ཚེ་བུམ་བསྣམས། །དུང་མདོག་རང་
རིག་ཡུམ་སྦྱོར་ཡེ་ཤེས་བདག །འགྲོ་ལ་འཆི་མེད་དངོས་གྲུབ་སྩོལ་ཕྱག་འཚལ། །ཡོན་ཏན་རིན་འབྱུང་རིག་ཡེ་ཚེ་དཔག་མེད། །མཚད་དཔེ་རྒྱན་རྫོགས་རིན་ཆེན་ཚེ་བུམ་

༄༅། །བསྣམས། །གསེར་མདོགཌ འགྲོ་ལ༴ །ཕྲིན་ལས་དོན་གྲུབ་རིག་ཡེཋ །མཚན་དཔེ་རྒྱན་རྫོགས་རྒྱ་གྲམ།གཡུ་མདོག་རང་རིག །འགྲོ་ལ༴ །གསུང་སྤྲུལ་སྣང་
མཐའ་རིག་ཡེ༴ །མཚན་དཔེ་རྒྱན་རྫོགས་པདྨ༴ །མཚལ་མདོག་རང་རིག །འགྲོ་ལ༴ །ཆོས་དབྱིངས་ཞི་བའི་ངང་ལས་མ་གཡོས་ཀྱང་། །གདུག་པ་འདུལ་ཕྱིར་འཇིགས་
རུང་ཁྲོ་བོའི་སྐུ། །གར་གྱི་དབང་ཕྱུག་འཆི་བདག་བདུད་དཔུང་འཇོམས། །རྟ་མཆོག་ཡབ་ཡུམ་འཁོར་བཅས་ཕྱག་འཚལ་བསྟོད། །རྩ་གསུམ་རང་སྣང་དག་པའི་ཡེ་ཤེས་ལྷ། །
མ་རིག་འཆི་བདག་བདུད་འཇོམས་སྒྱུ་མའི་སྐུ། །འགྱུར་མེད་བདེ་ཆེན་ཚེ་དང་ཡེ་ཤེས་ཀྱི། །དབང་བསྐུར་བྱིན་རླབས་ཚེ་འདིར་སྩལ་དུ་གསོལ། །ཞེས་བསྟོད། དེ་ནས་ཚེ་
འགུགས་པ་ནི། ཧཱུཾ་དུས་གསུམ་རྒྱལ་བའི་གསུང་མཆོག་འདུས་པའི་དཔལ། །རྟ་ཕག་ཡབ་ཡུམ་དབང་གི་ལས་མཛད་གཙོ། །སྤྲུལ་པ་ཡང་སྤྲུལ་འཁོར་བཅས་དུས་ལ་བབ། །

སྟེང་འོག་བླ་ཚེ་འགུགས་པའི་ཕྲིན་ལས་མཛོད། །འཆི་བདག་བདུད་ཀྱི་ཕོ་ཉ་རྡུལ་དུ་རློག །སྲོག་གཅོད་ལྷ་འདྲེའི་མགོ་བོ་ཚལ་པར་ཁོས། །དབུགས་ལེན་གཤེད་མའི་སྲོག་རྩ་
དམར་པོ་ཆོད། ཡོན་བདག་བླ་ཚེ་ཁྱམས་པོ་ད་ལྟ་ཁུག །འགྲེའོ། །རྡོ་རྗེ་མཁའ་འགྲོ་ལྕགས་ཀྱུ་མཐིང་བུམ་འཛིན། །ཞི་བའི་ལས་མཛད་སྤྲུལ་པ་ཡང་སྤྲུལ་བཅས། །འཁོར་
བཅས་ཐུགས་དམ་ཞལ་བཞེས་དུས་ལ་བབས། །ཤར་དང་ཤར་ལྷོའི་ཕྱོགས་ནས་ཚེ་ཁུག་ཅིག །འཆི་བདག༔ སྲོག་གཅོད༴ །དབུགས་ལེན༴ །ཡོན་བདག༴ །རིན་ཆེན་
མཁའ་འགྲོ་ལྕགས་ཀྱུ་གསེར་བུམ་འཛིན། །རྒྱས་པའི་ལས་མཛད་སྤྲུལ་པ་ཡང་ཟ །འཁོར་བཅས་ཐུགས་དམ༴ །ལྷོ་དང་ལྷོ་ནུབ་ཕྱོགས་ནས༴ །འཆི་བདག །སྲོག་
གཅོད༔ ༈དབུགས་ལེན༴ །ཡོན་བདག༴ །པདྨ་མཁའ་འགྲོ་ལྕགས་ཀྱུ་ཟངས་བུམ་འཛིན། །དབང་གི་ལས་མཛད་སྤྲུལ་པ༴ །འཁོར་བཅས་ཐུགས་དམ༴ །ནུབ་དང་ནུབ་

༄༅། །བྱང་ཕྱོགས་ནས༴ །འཆི་བདག །སྲོག་གཅོད༴ །དབུགས་ལེན༴ །ཡོན་བདགཌ །ལས་ཀྱི་མཁའ་འགྲོ་ལྕགས་ཀྱུ་གཡུ་བུམ་འཛིན། །དྲག་པོའི་ལས་མཛད་སྤྲུལ་
པ་འཁོར་བཅས།བྱང་དང་བྱང་ཤར་ཕྱོགས་ནས །འཆི་བདག །སྲོག་གཅོད༴ །དབུགས་ལེན༴ །ཡོན་བདག༴ །ཅེས་ཚེ་འགུགས་བྱེད། དེ་ནས་ཚེ་དབང་ནི་སྐུ་ཙཀ་
ལི༑ ཨོ། སངས་རྒྱས་ཀུན་གྱི་སྐུ་མཆོག་སྨན་གྱི་བླ། །རིག་པའི་ཡེ་ཤེས་རྣམ་སྣང་ཚེ་དཔག་མེད། །འགྱུར་མེད་སྐུ་ཡི་བྱིན་རླབས་ཀུན་བསྡུས་ལ། །འཆི་མེད་རྡོ་རྗེ་ཚེ་དབང་
བསྐུར་དུ་གསོལ། །ཨཱ༔ སངས་རྒྱས་ཀུན་གྱི་གསུང་མཆོག་སྨན་གྱི་བླ། །རིག་པའི་ཡེ་ཤེས་སྣང་མཐའ་ཚེ༔ །འགག་མེད་གསུང་གི༴ །འཆི་མེད་རྡོ་རྗེ་ཚེ་ཡི་དངོས་གྲུབ།
ཧཱུྃ༑ སངས་རྒྱས་ཀུན་གྱི་ཐུགས་མཆོག་སྨན་གྱི་བླ། །རིག་པའི་ཡེ་ཤེས་མི་བསྐྱོད་ཚེ༔ །འཁྲུལ་མེད་ཐུགས་ཀྱི་བྱིན །འཆི་མེད་རྡོ་རྗེ་ཚེ༔ སྭཱ། སངས་རྒྱས་ཀུན་གྱི་ཡོན་

ཏན་སྨན་གྱི་བླ། །རིག་པའི་ཡེ་ཤེས་རིན་འབྱུང་ཚེ།ཡོན་ཏན་རེ་བསྐང་ཟ །འཆི་མེད་རྡོ་རྗེ་ཚེ༴ །ཧོ། སངས་རྒྱས་ཀུན་གྱི་ཕྲིན་ལས་སྨན་གྱི་བླ། །རིག་པའི་ཡེ་ཤེས་དོན་
གྲུབཟ༴ ༑ཕྲིན་ལས་འགྲོ་འདུལ༴ །འཆི་མེད་རྡོ་རྗེ༴ ཧཱི༔ སངས་རྒྱས་མ་ལུས་ཀུན་གྱི་སྐུ་གསུང་ཐུགས། །ཡོན་ཏན་ཕྲིན་ལས་ཡོངས་རྫོགས་སྨན་གྱི་བླ། །རིགས་འདུས་རྒྱལ་
བ་བླ་མ་ཚེ་དཔག །བྱིན་རླབས་མཐར་ཐུག་ཚེ་དབང་ཟ །འབྱུང་ལྔ་རྣམ་དག་རིགས་ཀྱི་ཡུམ་ཆེན་ལྔ། །བཅོམ་ལྡན་བདེ་གཤེགས་ལྔ་དང་གཉིས་མེད་སྦྱོར། །དུག་ལྔ་འཆི་
བདག་བདུད་ཀྱི་དཔུང་ཆམ་ལ། །སྐུ་ལྔའི་བྱིན་རླབས་ཚེ་དབང་༴ །ཧྲཱིུཿབདེ་ཆེན་གར་གྱི་དབང་ཕྱུག་རྟ་མཆོག་དཔལ། །གཉིས་མེད་རྡོ་རྗེ་ཕག་མོ་ཡུམ་དང་སྦྱོར། མཐུ་སྟོབས་
གཟི་བརྗིད་འཆི་བདག་བདུད་ཆོམ་ལ། །འཆི་མེད་རྡོ་རྗེ་ཚེ་དབང་༴ །མཁའ་འགྲོ་སྡེ་བཞི་འཆི་བདག་བདུད་བཞི་འཇོམས། །ཕྲིན་ལས་བཞི་སྒྲུབ་རྡོ་རྗེ་ཚེ་འགུགས་མ། །

༄༅། །ཕྱོགས་བཞི་མཚམས་དང་སྟེང་འོག་ཚེ་ཁུག་ལ། །དུས་བཞི་དུས་མེད་ཚེ་དབང་བསྐུར་དུ་གསོལ། །ཡེ་ཤེས་ལྷ་དབང་བསྐུར་རོ། །དེ་ནས་གཏོར་དབང་ནི། ཧཱུྃ་ཧྲཱིཿ།
དཔལ་གྱི་གཏོར་ཆེན་ཚེ་དང་ཡེ་ཤེས་རེ། །ནོར་བུ་འབར་བ་དགོས་འདོད་རེ་བ་བསྐང༌། །ནང་ན་རིགས་ལྔ་ཚེ་ཡི་ལྷ་ཚོགས་བཞུགས། །དབང་མཆོག་བསྐུར་བས་འཆི་མེད་
དབང་ཐོབ་ཤོག །ཨེ་མ་འཆི་མེད་ཡེ་ཤེས་བདུད་རྩི་མཆོག །ཚེ་ཟན་ཡི་དམ་ལྷ་ཡི་ཕ་འབབ་འདི། གང་གི་ལྕེ་ཡི་ཐོག་ཏུ་རེག་མ་ཐག །དད་པས་མྱང་ན་འཆི་བ་འབྱུང་རེ་
ཀན༑ །སྲ་བརྟན་རི་བོ་ལྟ་བུའི་ཚེ་ཐོབ་ཤོག །ཆད་མེད་ཆུ་རྒྱུན་ལྟ་བུའི་ཚེ་ཐོབ་ཤོག །གཞོམ་མེད་རྡོ་རྗེ་ལྟ་བུའི༴ ནད་སེལ་བདུད་རྩི་ལྟ་བུའི་ཚེ །རེ་སྐོང་ནོར་བུ་ལྟ་བུའི༴ །
ཀུན་ཁྱབ་ནམ་མཁའ་ལྟ་བུའི༔ གསལ་མདངས་ཉི་ཟླ་ལྟ་བུའི།འགྱུར་མེད་ཆོས་སྐུ་ལྟ་བུའི།ཕྱག་རྒྱ་ཆེན་པོ་མཆོག་གི་ཚེ་ཐོག་ཤོག །ཧྲཱིཿཚེ་ཆང་རིགས་ལྔ་ཡབ་ཡུམ་བྱང་

ཆུབ་སེམས། །སྣོད་བཅུད་བདུད་རྩིར་གྱུར་པ་ཚེ་ཡི་བཅུད། །དད་པས་འཐུངས་ན་ཚེ་དབང་རིག་འཛིན་ཐོབ། སྐལ་ལྡན་བུ་ལ་བྱིན་པས་འཆི་མེད་ཤོག །སྨན་འབྲུ་རིན་ཆེན་
ཟས་སྐོམ་འབྱུང་བ་དང་། །འཆི་མེད་རྫས་སྔགས་ཏིང་འཛིན་བཅུད་བསྡུས་ནས། །བྱིན་གྱིས་བརླབས་པའི་བདུད་རྩི་འདི་འཐུང་ཞིག །བར་ཆད་ཀུན་སེལ་ངོ་མཚར་ཨ་ལ་
ལ༑ །དེ་ནས་ཕྱག་མཚན་གོ་ཁྲབ་ཀྱི་དབང་ནི། ཧྲཱིཿཅིས་ཀྱང་མི་འགྱུར་མི་ཕྱེད་མི་ཤིགས་པའི། །རྡོ་རྗེ་འཁོར་ལོ་རིན་ཆེན་པདྨ་དང་། །རྒྱ་གྲམ་ཕྱག་མཚན་གོ་ཁྲབ་འདི་བྱིན་
པས༑ །ཆེ་མཆོག་སྲ་བརྟན་འགྱུར་མེད་དབང་ཐོབ་ཤོག །ཅེས་ཚེ་དབང་བསྐུར་རོ། །དེ་ནས་མི་འགྱུར་བའི་རྒྱས་གདག་པ་ནི། །ཧྲཱིཿསྣང་སྲིད་འཁོར་འདས་རང་གི་སེམས། །
སེམས་ཉིད་སྟོང་པ་ངོས་གཟུང་བྲལ། །འདི་ལ་སྐྱེ་འཆི་གྲུབ་མ་མྱོང་། །ཡང་དག་ལྟ་བའི་རྒྱས་གདབ་པོ། །འཁོར་འདས་གཉིས་སྣང་འཛིན་རྟོག་བྲལ། །ཆུ་དང་རྦ་རླབས་ཇི་

༄༅། །བཞིན་དུ། །སེམས་ཉིད་སྟོང་པའི་རང་རྩལ་ཡིན། །མ་བཅོས་བསྒོམ་པས་རྒྱས་གདབ་པོ། །གདོད་ནས་རང་ཤར་ཆོས་སྐུའི་ཀློང་། །མ་བཅིངས་མ་གྲོལ་ལྷུན་གྱིས་
གྲུབ༑ །བླང་དོར་དགག་སྒྲུབ་དབྱིངས་སུ་ཞི། །ཤུགས་འབྱུང་སྤྱོད་པས་རྒྱས་གདབ་བོ། སངས་རྒྱས་སེམས་ཅན་དབྱེར་མེད་པར། །ཀུན་བཟང་རྒྱལ་བའི་ཀློང་དུ་གཅིག །
ས་ལམ་འབད་རྩོལ་ཅི་བྱར་ཡོད། །རང་ཆས་འབྲས་བུ་རྒྱས་གདབ་པོ། །དང་པོ་ཐིག་ལེ་ཉག་གཅིག་རྒྱ། །གཉིས་པ་ཐབས་ཤེས་ཟུང་འཇུག་རྒྱ། །གསུམ་པ་དུག་གསུམ་རང་
གྲོལ་རྒྱ། །བཞི་པ་ཚད་མེད་བཞི་ཡི་རྒྱ། །ལྔ་པ་ཡེ་ཤེས་ལྔ་ཡི་རྒྱ། དྲུག་པ་ཕ་རོལ་ཕྱིན་དྲུག་རྒྱ། །བདུན་པ་འུབ་ཆུབ་ཕྱག་ཆེན་རྒྱ། །རྒྱ་བདུན་ཚེ་ལ་བཏབ་གྱུར་ན། །སྣང་
སྲིད་འཁོར་འདས་དགྲར་ལངས་ཀྱང་། །གནོད་པར་རྡུལ་ཙམ་མི་ནུས་ན། །དགྲ་བགེག་གཞན་གྱིས་སྨོས་ཅི་དགོས། །ཤུ་བྷཾ། ཀི༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་

སྦྱིན་སྲེག་ལས་ཀུན་མྱུར་འགྲུབ་བཞུབས་སོ། །ན་མོ་གུ་རུ་དེ་ཝ་ཌཱ་ཀི་ནི་སརྦ་སིདྡྷི་ཧཱུྃ། བླ་མ་ཡི་དམ་མཁའ་འགྲོ་དང་། །ཆོས་སྐྱོང་སྲུང་མར་བཅས་ལ་འདུད། །བསྙེན་སྒྲུབ་ཁ་
བསྐང་ལས་མྱུར་འགྲུབ། །སྦྱིན་སྲེག་མདོར་བསྡུས་གསུང་བཞིན་བྲི། །དབང་ཐོབ་དམ་ལྡན་རྣལ་འབྱོར་པས། །ཕྱོགས་བཞི་ཟླུམ་པོ་གྲུ་བཞི་དང་། །ཟླ་གམ་གྲུ་གསུམ་ཐབ་
ཁུང་བརྩིག །དཀྱིལ་འཁོར་སྒྲུབ་ཁང་གི་ཤར་དུ་ཞི་བའི་ཐབ། །ལྷོར་རྒྱས་པའི། ནུབ་ཏུ་དབང་། བྱང་དུ་དྲག་པོ། དཔེའུ་ཆུང་ལྟར་ཐབ་ཁུང་དང་བཅས། །དབུས་སུ་པདྨ་དཔེའུ་ཆུང་ལྟར་ཐབ་ཁུང་གི་ཐབ་ཁུང་དང་བཅས
འདབ་བཞི་པ། །མུ་ཁྱུད་དང་བཅས་ཞི་བ་དཀར་རྒྱས་པ་སེར་དབང་དམར། །དྲག་པོ་ལྗང་གུ་ལྷ་གདན་བཅས་པ་བྲི། །འོ་མ་ཅན་ཞི་བའི་ཡམ་ཤིང་དང་འབྲས་ཅན་རྒྱས་པའི་ཤིང་། །མཛོ་
མོ་དབང་གི་ཡམ་ཤིང་ཚེར་ནག་དྲག་པོའི་ཡམ་ཤིང་ཡམ་ཤིང་ལ། །རྩི་མར་ཞི་བ་འབྲུ་དབང་མར་རྒྱས་པ་ཞུན་མར་བཤམ། །དྲག་པོ། དཀར་གསུམ་ཞི་བའི་རྫ་ས་མངར་གསུམ་རྒྱས་པའི་རྫས་འབྲུ་སྣ་

༄༅། །དང༌། དབང་གི་རྫས། །ཟས་སྣ་ཤ་ཁྲག་དགྲ་བགེགས་གཟུགས། །དྲག་པོའི་རྫས་བཤམ་པ་ནི། །འཕྲིན་ལས་གང་སྒྲུབ་བསྲེག་རྫས་བསག །ཐ་མ་སྨན་རཀ་གཏོར་
ཚོགས་དང༌། །ཕྱི་ནང་གསང་བའི་མཆོད་རྫས་བསྐོར། ཞི་རྒྱས་དབང་གསུམ་ལ་གཡས་སུ། དྲག་པོའི་བསྲེག་རྫས་གཡོན་དུ། བསང་ཆུ་མཆོད་ཡོན་གཡས་སུ་བཤམ་མོ། །མཆོད་རྫས་དང་བསང་ཆུ་གཡོན་དུ། །
སྔ་དྲོ་ཞི་བ་ཉིན་ཕྱེད་རྒྱས་པ་སྲོད་དབང་དང་ནི། །ཐོ་རངས་དྲག་པོ་ལས་གཞིར་འཇུག་པའི་དུས། །རང་ཉིད་གོས་དང་རྒྱན་དང་ལྟ་ཕྱོགས་སོགས། །ལས་བཞི་གང་འགྲུབ་དེ་དང་
བསྟུན༑ །བདག་གི་ཐུགས་ཀའི་ཧཱུཾ་ལས་འབྲུ་གསུམ་འཕྲོས། །རྫས་རྣམས་ལ་ཐིམ་པས་སྐུ་གསུང་ཐུགས་མཉེས་པའི་མཆོད་རྫས་སུ་གྱུར་ཏེ། ཤཱནྟཾ། །པུཏྟཾ། ཝ་ཤྃ །མཱ་ར་
ཡ་ཀུ་རུ་ཡེ་སྭཱཧཱ། ཞེས་པ་ནི། ཞི་བ་ལ་གོས་དཀར་པོ་དྲི་མེད་གྱོན། དུང་བ་སོ་ལ་སོགས་པས་བརྒྱན་ནས་ཁ་ཤར་དུ་བལྟ། རྒྱས་པ་རྒྱལ་མཚན་གོས་སེར་པོ་རིན་ཆེན་བརྒྱན་

ཁ་ལྷོ། དབང་ལ་གོས་རྒྱན་པདྨ་ཁ་ནུབ། དྲག་པོ་ལ་གོས་ནག་ཞིང་ལྤགས་གྱོན། ཐོད་ཕྲེང་དང༌། དུར་ཁྲོད་རྒྱན་སོགས་ནག་པོ་དང་ཁ་བྱང་དུ་ལྟའོ། །བསྙེན་སྒྲུབ་གཞུང་
བསྲང་བཀའ་སྲུང་མཆོད། །རྫས་རྣམས་བགེགས་བསྐྲད་བསང་སྦྱངས་ཆུ་ལ་བརླབ། ཨོ་ཀྲོ་ཏི་ཤྭ་རི་སརྦ་པྲ་ཕྱ་ཤོ་དྷ་ཡ་ཨོཾ་ཨཱ་ཧཱུྃ། །དེ་ནས་སྐུ་ཤར་མེ་སྦར་ལ། །རྩ་སྔགས་བཟླས་ཤིང་ཐབ་
ཁ་སྦར། །དགང་བླུགས་གསུམ་གྱིས་མེ་ཡང་གསོ། །ཐབ་ཁ་བསང་སྦྱངས་སྟོང་པའི་ངང༌། །དེ་ལས་ཡེ་ཤེས་ཐབ་ཁ་ནི། །བྲིས་པ་དང་མཐུན་བསྐྱེད་པའི་དབུས། །དྲང་སྲོང་
མེ་ལྷ་སྐུ་མདོག་དམར། །བྲམ་ཟེའི་ཆ་ལུགས་ར་སྐྱེས་བཅིབས། །ཞལ་གཅིག་ཕྱག་གཉིས་བགྲང་ཕྲེང་དང༌། །སྤྱི་བླུགས་འཛིན་པ་ཁྲོ་འཛུམ་བསྒོམ། །འོད་འཕྲོས་ཤར་ལྷོ་
མཚམས་ནས་ནི། །མེ་ལྷ་སྤྱན་དྲངས་འདི་སྐད་བརྗོད། །ཧཱུྃ་དད་པ་དང་ནི་དམ་ཚིག་གིས། །ཚུར་སྤྱོན་ཚུར་སྤྱོན་མེ་ལྷ་ཆེ། སྲེག་བླུགས་ཞལ་ཟས་བཞེས་སླད་དུ། །གནས་

༄༅། །འདིར་སྤྱན་འདྲེན་གཤེས་སུ་གསོལ། །ཨོཾ་ཨགྣེ་ས་པ་རི་ཝཱ་ར་བཛྲ་ས་མ་ཡ་ཛ་ཛ༔ ཞེས་བརྗོད། དེ་ནས་བཞུགས་སུ་གསོལ་བ་ནི། །ཧཱུྃ་གཟི་བརྗིད་མེ་ཡི་གཞལ་
ཡས་སུ། །ཡིད་འོང་པདྨའི་ལྟེ་བ་ལ། །དྲང་སྲོང་ཆེན་པོ་འཁོར་དང་བཅས། །འཕྲིན་ལས་བསྒྲུབ་ཕྱིར་བཞུགས་སུ་གསོལ། །ཨགྣ་ཡེ་ས་མ་ཡ་སྟྭཾ། དེ་ནས་ཕྱག་འཚལ་སྐུ་
ཁྲུས་གསོལ། །ཧཱུྃ་ཤར་ལྷོའི་ཕྱོགས་རྣམས་སྐྱོང་མཛད་ཅིང༌། །རིགས་འདུས་རྒྱལ་བའི་བསྟན་པ་སྲུང་། །མཐུ་ལྡན་བསྲེག་བྱ་ཟ་བའི་བདག །ལྷ་ཚོགས་འཁོར་བཅས་ཕྱག་
འཚལ་བསྟོད། །ཨོཾ་ཨགྣ་ཡེ་ན་མོ་ཧཱུཾ། ཨགྣེའི་སྐུ་ལ་ཉོན་མོངས་མི་མངའ་ཡང་། །བདག་གཞན་ཆེ་གེའི་སྒྲིབ་པ་སྦྱང་སླད་དུ། ཚེ་འདས་ལ་སོགས་པའི་མིང་འགྱུར། །སྐུ་གསུང་ཐུགས་
ལ་ཁྲུས་ཆབ་འདི་གསོལ་བས། མེ་ལོང་དང་གཟེད་ཞལ་དྲི་ཆབ་བཅས། །མི་གཙང་སྐྱོན་གྱི་དྲི་མ་དག་གྱུར་ཅིག །ཨོཾ་བཛྲ་མ་ཧཱ་ཨགྣ་ཡེ་དེ་ཝ་པྲ་ནས་ཏ་ཀ་ར་པྲ་ཏཱི་བྷེ་སྭཱ་ཧཱ། དེ་ནས་ཕྱི་

ནང་མཆོད་པ་དབུལ་ལོ། །ཧཱུཾ་མེ་ཏོག་བདུག་སྤོས་མར་མེ་དྲི། །རོ་མཆོག་སིལ་སྙན་སྨན་རཀ་གཏོར། གཟུགས་སྒྲ་དྲི་རོ་ཕྱི་ནང་གསང་། །མཆོད་འབུལ་འཕྲིན་ལས་སྒྲུབ་ཕྱིར་
བཞེས༑ །ཨགེ་ཨརྒྷཾ་སོགས་ཀྱིས་ཕྱི་མཆོད། ཨགྣ་ཡེ་མ་ཧཱ་པཉྩ་ཨ་མྲྀ་ཏ་སྨན། ཨགྣ་ཡེ་མ་ཧཱ་རཀྟ་ཁཱ་ཧི། རཀྟ་ཨགྣ་ཡེ་མ་ཧཱ་བ་ལིཾ་ཏ་ཁཱ་ཧི། གཏོར་མ། དེ་ནས་ནང་མཆོད་
དང་༑ ཨགྣ་ཡེ་དྷ་པ་སོགས་ཀྱིས་གསང་མཆོད་དབུལ་ལོ། །དེ་ནས་མར་ཁུ་ལ་སོགས་པ་བསྲེག་རྫས་རིམ་པ་ཞིན་དུ་དབུལ། ཡམ་ཤིང་འོད་ཀྱི་དཀྱིལ་འཁོར་དང་། །འབྲུ་སྣ་
ཕྱག་དང་གོས་ཟུང་ཀུ། །དཀར་གསུམ་ལ་སོགས་ཞལ་དུ་དབུལ། །དགང་བླུགས་ཚད་ལྡན་ཐོགས་བྱས་ལ། རོལ་མོ་དབྱངས་བཅས་འདི་སྐད་བརྗོད། །ཧཱུྃ་གཟི་བརྗིད་མེ་ལྷ་
འཁོར་དང་བཅས་རྣམས་ལ། ཕྲིན་ལས་རྣམ་བཞི་ཐོག་མེད་བསྒྲུབ་པའི་ཕྱིར། །དམ་རྫས་བདུད་རྩི་འདོད་ཡོན་མ་ཚང་མེད། །སྲེག་བླུགས་མཆོད་འབུལ་བཞེས་ནས་དངོས་

༄༅། །གྲུབ་སྩོལ། །ཨོཾ་ཨགྷ་ཡེ་རཾ་དེ་པཱུ་ཛ་ལ་ཁ་ཁ་ཁཱ་ཧི་ཁཱ་ཧི། ཞེས་བརྗོད། ཞི་བའི་འཕྲིན་ལས་ཐོགས་མེད་ཅེས་པ་ལ་སོགས་ལས་བཞི་ཁ་བསྒྱུར་རོ། །ཞེས་བསྲེག་
རྫས་འདོད་དོན་རྒྱས་པ་སྔགས་བྱང་ལྟར་རོ། །ཞི་རྒྱས་དབང་དྲག་བཞིའི་ཁ་བསྒྱུར་གང་བྱེད་སྔགས་ཤམ་གདགས་སོ། །ནད་གདོན་སྡིག་སྒྲིབ་ཤཱན་ཏིཾ་ཀུ་རུ་སྭཱ་ཧཱ། ཚེ་དང་
ལོངས་སྤྱོད་པུཥྟི་ཀུ་རུ་སྭཱ་ཧཱ། ཁམས་གསུམ་སྲིད་གསུམ་ཝ་ཤཾ་ཀུ་རུ་སྭཱ་ཧཱ། དགྲ་བགེགས་ལོག་ལྟ་མཱ་ར་ཡ་ཧཱུྃ་ཕཊ༔ ཅེས་བརྗོད། འདོད་དོན་གང་འདོད་བྱ། དེ་ནས་བསྟོད་
པ་བྱ་བ་ནི། ཧཱུྃ་འཇིག་རྟེན་ཚངས་པ་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག །ཤེས་རབ་མེ་ཡིས་ཉོན་མོངས་བསྲེག །ཤར་ལྷོ་སྐྱོང་མཛད་གུས་པས་བསྟོད། །
དམར་སེར་འོད་འབར་ར་སྐྱེས་ཆིབས། །བགྲང་འཕྲེང་རིལ་བ་སྤྱི་བླུགས་འཛིན། །ཚངས་སྐུད་ལ་སོགས་རྒྱན་མཛེས་སྤྲས། །ཁྲོ་འཛུམ་འགྱིང་ལྡན་ཁྱེད་ཕྱག་འཚལ། བདག་

གི་ཚེ་དང་བསོད་ནམས་དང༌། །དཔལ་གྲགས་ལོངས་སྤྱོད་ལ་སོགས་པ། །འཕེལ་རྒྱས་བར་ཆད་ཞི་བ་དང་། །དགྲ་བགེགས་སྒྲོལ་བའི་ཕྲིན་ལས་མཛོད། །དེ་ནས་མེ་ལྷའི་ལྟོ་
བ་དེ། །ཡངས་ཤིང་རྒྱ་ཆེར་གྱུར་པའི་ནང་། །འབྱུང་རིམ་བརྩེགས་པ་ལ་སོགས་པ། །རྟེན་དང་བརྟེན་པའི་དཀྱིལ་འཁོར་ནི། །ལས་གཞུང་ཇི་བཞིན་བསྲངས་ལ་བསྐྱེད། །
ཆོས་དབྱིངས་སྤྲོས་བྲལ། ། སྤྱན་འདྲེན་བཞུགས་གསོལ་ཕྱག་འཚལ་ཏེ། དུས་གསུམ་རྒྱལ་བ། །མཆོད་པའི་སྔོན་དུ་སྐུ་ཁྲུས་གསོལ། །ཧཱུྃ་ཆོས་དབྱིངས་སྤྲོས་བྲལ་ནམ་མཁའ་ལ། །རྩ་
གསུམ་ལོངས་སྤྲུལ་ཉི་ཟླ་ཤར། །བཅོམ་ལྡན་འདིར་ནི་བྱོན་པ་ལས། །འཁོར་བ་སྦྱང་ཕྱིར་སྐུ་ཁྲུས་གསོལ། །ཨོཾ་ཨཱ༔  ཧཱུྃ་གུ་རུ་དེ་བ་ཌཱ་ཀི་ནི་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ།
དེ་ནས་ཕྱི་མེ་ཏོག་བདུག་སྤོས་ནང་ཐབས་ཤེས་ཟླ་གསང་གསང་བ་དང༌། ཞེས་སོགས་དབང་ལྔ། རྩ་བ་ཡན་ལག །བྷནྡྷ་ཚད་ལྡན། སྣོད་ཅུད་གཏོར་མར་སྐྱེ་བ་མེད་པས། །སྨན་རཀ་གཏོར་ཚོགས་གླུ་གར་

༄༅། །མཆོད། །དངོས་གཞིའི་སྦྱིན་སྲེག་མཆོད་པ་དབུལ། །ཧཱུྃ་བདེ་ཆེན་ཡེ་ཤེས་ཁྱབ་གདལ་ཀློང་ཡངས་དང་། །ཐུགས་རྗེ་མ་འགགས་འགྲོ་དོན་ལྷུན་གྱིས་གྲུབ། །ཀུན་
འདུས་རྒྱལ་བ་རྩ་གསུམ་ལྷ་ཚོགས་ལ། །སྦྱིན་སྲེག་འབར་བའི་མཉེས་མཆོད་སྣ་ཚོགས་འབུལ། །བླང་དོར་མེད་པའི་དབྱིངས་སུ་བཞེས་མཛད་ནས། །བདག་དང་ཁམས་
གསུམ་སེམས་ཅན་ཐམས་ཅད་ཀྱི། །མི་མཐུན་རྐྱེན་ངན་ལམ་གྱི་བར་ཆད་ཞི། །ཅི་འདོད་དངོས་གྲུབ་མ་ལུས་མྱུར་དུ་སྩོལ། །ཞེས་བསྔགས་བྱང་ལྟར་རྗོད། །ཚོགས་འཁོར་སྔགས་
ཤམ་དུ། སརྦ་པཱུ་ཛ་ཛྭ་ལ་ཁཱ་ཧི། ཞི་རྒྱས་དབང་དྲག་གི་ཁ་བསྒྱུར་འདོད་གསོལ་གོང་བཞིན་བྱ། །མར་ཁུ་ལ་སོགས་བསྲེག་རྫས་ནི། །གཙོ་བོ་ནི་སྔགས་བྱང་ལྟར་དང་འཁོར་ལ་
རིམ་པར་དབུལ། །དེ་ནས་བུ་རམ་གོ་ལ་ནི། །ཨོཾ་བཛྲ་སྟཾ་བུ་ཡེ་སྭཱ་ཧཱ། ཞེས་བརྗོད་སོ་རྩི་འབུལ་བའོ། །དེ་ནས་གོས་དར་རས་ལ་སོགས། །སྲབ་འཇམ་ཡང་བའི་ན་བཟའ་

འབུལ༑ ཆོས་སྐུ་བླ་མ་དེ་རྗེས་རིགས་འདུས་རྒྱལ་བ་བླ་མའི་བསྟོད་ཅིང་འདོད་དོན་ལ་གསོལ་བ་གདབ། བཟོད་གསོལ་ཡེ་ཤེས་ལྷ་གཤེགས་ཤིང་། ཧོ་སེམས་ཅན་དོན་ལ། འཇིག་རྟེན་མེ་ལྷར་
གཏང་རག་གི །བསྲེག་རྫས་གཏོར་མ་ཕུལ་བྱ་ཞིང་། །ཨགྣེ་གཙྪས་ཤར་ལྷོར་གཤེགས། །བསྔོ་བ་རྒྱས་གདབ་སྦྱིན་སྲེག་ཐལ་བདག་གཞན་དུས་གསུམ་དགེ་བ་ཡི། །ཞི་རྒྱས་ཆུ་མཐུང་
སེམས་ཅན་སྒྲིབ་པ་བྱང་དབང་གསུམ་ཆུ་ལ་དོར། །དྲག་པོ་མནན་པ་དང་གཏད་པ་དང་ལྷོ་རླུང་བཏགས་ལ་བྱང་དུ་བསྐུར་ཕྱར་གསུམ་བྱ། །འདི་ལྟར་འབད་པའི་རྣལ་འབྱོར་པ། །ཉམས་ཆག་
སྐོང་ཞིང་སྡིག་སྒྲིབ་བྱང་། །བསྙེན་སྒྲུབ་མྱུར་འགྲུབ་འཕྲིན་ལས་བཞི། །གང་སྒྲུབ་རྣོ་བ་ངར་བཏགས་འདྲ། །སུམ་སྟོན་གསུང་བཞིན་མ་ནོར་བྲིས། །དགེ་བས་རྩ་གསུམ་སྐུ་
ཐོབ་ཤོག །སརྦ་མངྒ་ལཾ། །ཤུ་བྷཾ། དགེའོ། བཀྲ་ཤིས།། ཁུ༽ ༄༅། །བྱིན་རླབས་བླ་སྒྲུབ་ཀྱི་ལས་ཚོགས་ལས། སྲུང་འཁོར་འཇིགས་པ་ཀུན་སྐྱོབས་བཞུགས་སོ། །

༄༅། །ན་མོ་གུ་རུ། འཁོར་ལོ་མུ་ཁྱུད་བདུན་བསྐོར་བའི་ཕྱི་རོལ་དུ། རྟ་མཆོག་གི་སྐུ་བྲིས། མུ་ཁྱུད་བཞི་པ་ཡངས་པར་བྱ། པད་འདབ་བཞི་མུ་རན་དང་བཅས་པ་ལ་དབུས་
སུ་རྡོ་རྗེ་སེམས་དཔའ། མདུན་དུ་རྣམ་སྣང་། གཡས་སུ་རིན་འབྱུང་། རྒྱབ་ཏུ་སྣང་མཐའ། གཡོན་དུ་དོན་གྲུབ་ལོངས་སྐུ་བྲིས་པའི་ཐུགས་ཀ་རྣམས་སུ་རང་གི་ས་བོན་བྲི། །
མུ་ཁྱུད་ནང་མ་ལ་གུ་རུ་རྡོར་སེམས་ཀྱི་སྙིང་པོའི་མཐར། འཆང་བ་ལ་རཀྟ་ཞེས་དང་། དེའི་ཕྱི་མ་ལ་རིགས་ལྔ་ཡབ་ཡུམ། རྟ་ཕག་མཁའ་འགྲོ་སྡེ་བཞི་དང་བཅས་པའི་སྙིང་པོའི་
མཐར་འཆང་བ་ལ་རཀྵ་ཞེས་བྲིས། པདྨ་བཞི་པའི་མུ་རན་བཞི་ལ། རང་རང་གི་སྙིང་པོའི་མཐར་འཆང་བ་ལ་རཀྵ་ཞེས་པ་རྣམས་སྔགས་འགོ་ནང་ལ་བསྟན་ལ་བྲི། དེའི་མུ་
ཁྱུད་ཕྱི་མ་ལ་བདག་མིང་འདི་ཞེས་བགྱི་བ། སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །ཡི་དམ་དཀྱིལ་འཁོར་གྱི་ལྷ་

ཚོགས་རྣམས་ལ་སྐྱབས་སུ་མཆིའོ། །དཔའ་བོ་མཁའ་འགྲོ་ཆོས་སྐྱོང་སྲུང་མ་དམ་ཅན་རྒྱ་མཚོའི་ཚོགས་རྣམས་ལ་སྐྱབས་སུ་མཆིའོ། །ལུས་ངག་ཡིད་གསུམ་ལ་བྱིན་གྱིས་བརླབ་
ཏུ་གསོལ། སྲུང་སྐྱོབ་དབང་སྐུར་མཛད་དུ་གསོལ། རཀྵ་ཞེས་བྲིས། དེའི་ཕྱི་མ་ལ་ཆོས་སྐྱོང་གང་བྱེད་ཀྱི་སྙིང་པོའི་མཐར་འཆང་བ་ལ་རཀྟ་ཞེས་བྲི། དེའི་ཕྱི་མ་ལ་ཡིག་འགོ་
ཕྱིར་བསྟན་ནས་དབྱངས་གསལ། རྟེན་འབྲེལ་སྙིང་པོའི་མཐར་རཀྟ་ཞེས་བྲིས། བསྲུང་བའི་འཁོར་ལོ་འདི་ལ་རབ་ཏུ་གནས་པར་མཛད་དུ་གསོལ། ཞེས་བྲིས། སྐུའི་མཐར་
མེ་རི་དང་རྒྱབ་ཀྱི་ལྟེ་བ་ལ། ཨོཾ་ཨཱཿཧཱུྃ་སྭཱ་ཧཱ། ཞེས་བྲིས། བྲི་བའི་རྫས་རབ་གསེར་འབྲིང་དངུལ་ཐ་མ་མཚལ་ལམ་རྒྱ་སྣག་ལ་རཏྣ་ལྔ་བརྡར་བ་ལ། བཟང་དྲུག །ག་བུར། །
ཙནྡན་དཀར་དམར། གི་ཝང་། གླ་རྩི། གུ་གུལ། ཤུ་དག །པད་རཀ །རུ་རྟ། དབུ་ལོ། གདུང་རུས། ཨ་མྲྀ་ཏ། བྱིན་བརླབས་ཅན་ཙམ་ཚོགས་ཚད་སྦྱར་བ་བྱུག །

༄༅། །ཡར་ངོའི་གཟའ་སྐར་འཕྲོད་སྦྱོར་བཟང་བ་ལ་བྲི། བསྡུས་པ་བྱེད་ན་སྐུ་རྣམས་ཀྱི་ཚབ་ཏུ་སྙིང་པོ་བྲིས་ལ་ཕྱག་མཚན་བཞི་འཁོར་ལོའི་ཕྱོགས་བཞིར་བྲི། གཞན་རྣམས་
སྔར་དང་འདྲ་ལ། དེ་ནས་མཆོད་གཏོར་གཞུང་བཞིན་བཤམས་པས་གཞུང་བསྲངས་མཆོད་གཏོར་སྲུང་འཁོར་དང་ལྷ་དབྱེར་མེད་པ་བསྐྱེད་པའི་གཙོ་བོའི་ཐུགས་ཀར་དམ་ཚིག་
སེམས་དཔའ། དེའི་ཐུགས་ཀར་ཡེ་ཤེས་སེམས་དཔའ། དེའི་ཐུགས་ཀར་ཏིང་ངེ་འཛིན་སེམས་དཔའ། ཧཱུྃ་ཡིག་གི་སྦུབས་སྟོང་པའི་དབུས་ནང་དུ་སུ། བསྲུང་བྱའི་ཚེ་སྲོག་ངོ་བོ་
མིང་ཡིག་དང་པོ་ཐིག་ལེས་བརྒྱན་པ་ཚུད་པར་བསམ། མཆོད་གཏོར་གསོལ་འདེབས། སླར་ལྷ་ཚོགས་འོད་དུ་ཞུ། ཡིག་འབྲུ་ལ་ཐིམ་པར་བསམ། རང་སྔགས་ལན་གསུམ་
བཀླག ༑་རྟེན་འབྲེལ་སྙིང་པོས་རབ་གནས་བྱ། ལས་ཀྱི་ཁ་བསྒྱུར་གང་དགོས་བྲི་བ་དང་རབ་གནས་ནང་དུ་ཐམས་ཅད་ཀྱི་སྐབས་སུ་འདོན་པ་བསྒྱུར་བས་འགྲུབ། དེ་ནས་དར་

སྣ་ལྔས་གྲིལ། རིན་པོ་ཆེའི་ག་འུར་ལུས་ཀྱི་སྙིང་ག་འམ། སྤྱི་བོའམ་མགྲིན་པ་གང་བདེར་བཅད། འབྱུང་བཞིའི་རྐྱེན་གྱིས་བསྲུང་བ་ལ་གནོད་པ་མ་བྱུང་བར་དུ་འཇིགས་པ་
ཐམས་ཅད་ལས་སྐྱོབ་བོ། །བཏགས་པ་ཙམ་གྱིས་གྲོལ་བ་ཐོབ། ཚེ་འཕོས་མ་ཐག་ཏུ་མཁའ་སྤྱོད་དག་པའི་ཞིང་དུ་འགྲོ་བར་ཐེ་ཚོམ་མེད་དོ། །སྤྱི། རིགས་ལྔ་རང་རང་སྒོས་
ཀྱི་སྙིང་པོ་ནི། ཨོཾ་བཛྲ་མ་ཧཱ་གུ་རུ་སརྦ་གུ་ཎ་སིདྡྷི་ཧཱུཾ། ཨོཾ་ཨཱཿཧཱུྃ་སྭཱ་ཧཱ། རྟ་ཕག་མཁའ་འགྲོ་སྡེ་བཞི་མུཾ་ལཾ་མཾ་པཱི་སྟཱཾ། ཧཱིམ་ཧ་རི་ནི་ས་ཙིཏྟ་ཧྲིང་ཧྲིང་སརྦ་སིདྡྷི་ས་མ་ཡ་ཛཿཧཱུྃ་བཾ་
ཧོཿ ཨོཾ་ཨཱཿཧཱུྃ་བཛྲ་གུ་རུ་གུ་ཎ་སིདྡྷི་ཧཱུཾ། རྡོར་སེམས། ཨོཾ་ཨཱཿབུདྡྷ་གུ་རུ་གུ་ཎ་སིདྡྷི་ཧཱུྃ། རྣམ་སྣང་། ཨོཾ་ཨཱཿཔདྨ་གུ་རུ་གུ་ཎ་སིདྡྷི་ཧཱུཾ། སྣང་མཐའ། ཨོ་ཨཱཿརཏྣ་གུ་རུ་གུ་ཎ་སིདྡྷི་
ཧཱུྃ༔ རིན་འབྱུང༌། ཨོ་ཨཱཿཀརྨ་གུ་རུ་གུ་ཎ་སིདྡྷི་ཧཱུྃ། དོན་གྲུབ། དེ་ཝ་ཌཱ་ཀི་ནི་ཧ་རི་ནི་ས་ཙིཏྟ་ཧྲིང་ཧྲིང་། རྟ་ཕག །ཛཿཧཱུྃ་བཾ་ཧོཿ །ཤུ་བྷཾ། ག༽ ༄༅། །གཡུ་ཐོག་སྙིང་

༄༅། །ཐིག་ལས་ལྷ་སྨན་གྱི་པྲ་སྒྲུབ་དངུལ་དཀར་མེ་ལོང་བཞུགས་སོ། ༈ །ན་མོ་མ་ཧཱ་གུ་ཎ་ཡེ། ཀུན་འདུས་བླ་མ་སྨན་རྒྱལ་གྱི། །དབང་ཐོབ་དམ་ལྡན་བསྙེན་སྒྲུབ་
ཐེམ༑ །ཁྱད་པར་བླ་མ་སྲོག་བཞིན་འཛིན། །དེ་ཡི་མངོན་ཤེས་རྩ་པྲ་སྒྲུབ། །དབེན་གནས་ཉམས་དགའ་བར་ཆད་མེད། །མཐུན་པའི་རྐྱེན་འཛོམ་མཐོ་ཞིང་བསིལ། །སྔོན་
ཆད་བསྙེན་སྒྲུབ་མ་བྱས་ཤིང་། །མི་ཤི་མི་གཙང་མེད་པའི་སར། །ས་གཙང་མཎྜལ་ཁྲུ་གང་ལ། །ཞལ་ཞལ་བྱ་ཞིང་དྲི་བཟང་བྱུག །པདྨ་འདབ་བཞི་ལྟེ་བར་མཐིང་། །ཕྱོགས་
ཚོན་སྒོ་སྐྱོང་བཅས་པ་བྲི། །དེ་དབུས་པོ་ཤིང་སྟག་པ་ནི། །གཅིག་སྐྱེས་མི་ཁྱིས་མ་འགོམ་པའི། །བུ་ཆུང་དར་དཀར་ན་བཟའ་ཅན། །གཡས་པས་མདའ་དར་མེ་ལོང་དང༌།
གཡོན་པ་སྦ་གླིང་བསྣམས་པ་ལ། ཕ་ཝང་ལོང་བུའི་ལོགས་དྲུག་ལ། །ཏྲི་ཡིག་གསེར་གྱིས་བྲིས་བྱས་ལ། །མཐིང་ཤོག་གནད་སྔགས་བྲིས་པ་གྲིལ། །དེ་ཉིད་ཁྱེའུའི་ཐུགས་

ཀར་གཞུག །དེ་བཞིན་སྒྲུབ་སྔགས་གྲེ་བར་གཞུག །ལེ་བརྒན་ཧྲཱིཿཡིག་བྲིས་པ་ནི། །ལྕེ་ཡི་ཚབ་ཏུ་གཞུག་པར་བྱ། །དེ་ཉིད་འབྲུ་སྣའི་སྟེང་དུ་བཞག །མི་འགྲུབ་ཁ་མེད་
གནད་ཀྱི་རྫས། །འདུལ་བར་བྱེད་པའི་སྨན་གསུམ་ལ། །ཨ་རུ་གསེར་མདོག་རྡོག་པོ་གཅིག །ཨ་རུ་ཤ་ཆེན་རྡོག་པོ་གཉིས། །དེ་གསུམ་རིམ་བཞིན་གསེར་དང་དངུལ། །
མཚལ་གྱིས་ཨ་བྲིས་ཤར་དང་ལྷོ། །ནུབ་ཀྱི་འདབ་མའི་དབུས་སུ་བཞག །འགུགས་པར་བྱེད་པའི་སྨན་གསུམ་ལ། །རྒྱ་ཚ་གུར་གུམ་གི་ཝང་ཞེས། །རྟེན་རྫས་བཟང་པོ་དྲུག་
ཡིན་ལ། །བསྐྱེད་རྫས་སྨན་སྣ་ཚོགས་ཚད་བསགས། །མངར་གསུམ་ཤིང་མངར་དབང་སྡུད་རྫས། །འཁོར་རྫས་སྨྱུག་རྒོད་ཚིགས་བདུན་གསུམ། །མ་ཉམས་རྒོད་སྒྲོ་ཅན་གྱི་
མདའ༑ །དར་སྣ་མེ་ལོང་བཏགས་པ་དང་། །གསེར་གཡུ་མུ་ཏིག་མིག་མེད་བཞག །བ་ལིཾ་གཙང་མ་ལྔ་ཡང་བཤམས། །འདི་རྣམས་བྱང་གི་ཕྱོགས་སུའོ། །རྩ་གསུམ་ཆོས་

༄༅། །སྐྱོང་གཞི་བདག་གི །གཏོར་ཚོགས་སྨན་རཀ་མཆོད་པ་བཤམ། །ཟུར་དུ་འབྲུ་སྣ་མངར་གསུམ་དང་། །དཀར་གསུམ་བརྒྱན་པའི་སྨན་བཤོས་འདི། །ཕྲ་ལྡེམ་རྩེ་མོ་
དགུ་བ་དང་། སྲིན་བྱའི་ཤས་བརྒྱན་དཔལ་གཏོར་ལ། །སྲིན་བྱའི་མགོ་ནང་གསེར་དངུལ་གྱིས། །ལྷ་མོའི་སྲོག་སྔགས་བྲིས་ནས་གཞུག །དེ་ཉིད་མདའ་དར་བཅས་པ་
བཙུགས༑ །དེ་ལ་དེ་མཐར་སུར་དཀར་སོགས། །དྲི་ཞིམ་གཙང་མའི་ཤིང་གིས་བསྐོར། །སྤོས་ཀྱི་དུད་པ་རྒྱུན་མི་ཆད། །རི་དྭགས་ཤྭ་བ་དང་གནའ་བ་གང་རྙེད་ཚིལ་བུ་ཕྱེ་མར་
དང༌༑ །ཤུག་པའི་བསང་དུད་ཉིན་བཞིན་བཏང་། །མུན་ཁང་ཤིན་ཏུ་དམ་པ་གཅེས། །རང་ཉིད་བདེ་བའི་སྟན་ལ་འདུག །སྐྱབས་འགྲོ་སེམས་བསྐྱེད་ནས་བཟུང་སྟེ། །ལས་
གཞུང་བསྲངས་ལ་བསྙེན་པ་གསོ། ཆོས་སྐྱོང་གཏོར་མས་མཉེས་པར་བྱས། །འདོད་པའི་དོན་ལ་གསོལ་བ་གདབ། །དེ་ནས་སྟོང་པའི་ངང་ཉིད་ལས། པད་སྡོང་ཟླ་བའི་

དཀྱིལ་འཁོར་སྟེང་། །རང་ཉིད་བླ་མ་སྨན་གྱིས་རྒྱལ། །སྔོ་བསངས་འོད་ཟེར་ཀུན་དུ་འཕྲོ། །དར་གྱི་ཤམ་ཐབས་མཛེས་པར་སྤྲས། །ཕྱག་གཡས་སྨན་གྱི་ལྷུང་བཟེད་དང༌། །།
གཡོན་པ་སྦ་དཀར་གླིང་བུ་བསྣམས། །རིན་ཆེན་སྣ་ཚོགས་རྒྱན་དང་ལྡན། །འཛུམ་ལྡན་འོད་ཀྱིས་སེམས་ཅན་རྣམས། །མ་ལུས་ནད་ལས་སྐྱོབ་པར་བསམ། །དེ་ཡི་མདུན་དུ་
སྨན་དང་ནི། །རིན་ཆེན་གཞལ་མེད་ཁང་ཉིད་དུ། །དབུས་སུ་སྟག་པའི་བུ་ཆུང་དེ། །དུང་གི་ཁྱེའུ་ཆུང་དཀར་པོ་ལ། །གཡུ་ཡི་ཟུལ་ཕུད་སྨིན་ཁྱུག་མཛེས། །དར་དཀར་གོ་ཟུ་
སྐུ་ལ་གསོལ། །ཕྱག་གཡས་མདའ་དར་མེ་ལོང་བསྣམས། །གཡོན་པ་སྦ་གླིང་སྙན་པ་འགྱུར། །འཛུམ་སྒེག་འགྱིངས་ལྡེམ་དེ་ཉིད་ཀྱིས། །ལྷ་དང་སྨན་མོ་དབང་སྡུད་ཅིང་། །
སྣང་སྲིད་ཐམས་ཅད་གསལ་མཐོང་ནས། །བདག་ལ་ཐམས་ཅད་སྨྲ་བར་བསམ། །ཤར་ནས་ཡེ་ཤེས་ལྷ་མོ་དཀར། །ལྷོ་རུ་སྨྲ་བྱེད་ལྷ་མོ་སེར། །ནུབ་ཏུ་སྣོད་བྱེད་ལྷ་མོ་

༄༅། །དམར། །བྱང་དུ་སྨན་པྲ་སྟར་ནུས་པའི། །སྨན་གྱི་དྲང་སྲོང་ཐམས་ཅད་བསམ། །ལྷ་མོ་གསུམ་ནི་གཞོན་ཚུལ་ཅན། །རབ་མཛེས་ཡིད་འོང་ལང་ཚོ་རྒྱས། །མུ་ཏིག་
ལན་ཚར་སིལ་བུར་སྤྲས། །མེ་ཏོག་སྤེལ་བའི་ཕྲེང་བ་དང་། །ཨུཏྤལ་བསྒྲིགས་པའི་རྐེད་ཆིངས་ཅན། །རིན་ཆེན་དུ་མའི་རྒྱན་གྱིས་སྤྲས། །དར་དཀར་གོ་ཟུའི་ན་བཟའ་
ཅན༑ །མཚལ་གྱི་ཐིག་ཕྲན་ལམ་སེ་ལམ། །མཐིང་ཤུན་མཛེས་པའི་ཆ་ག་བཏབ། །རིན་ཆེན་གསེར་གྱི་གོང་ལྷག་ལ། །གཡུ་ཡི་ཐིག་ཕྲན་མཛེས་པས་སྤྲས། །ཕྱག་གཡས་
སྦ་གླིང་འགྱུར་བ་ཡིས། །སྒྲུབ་པ་པོ་ལ་མངོན་ཤེས་འཆར། །གཡོན་ན་སྣང་གསལ་མེ་ལོང་བསྣམས། །སྣང་སྲིད་ཐམས་ཅད་ས་ལེར་སྟོན། །ཡང་ན་སྨན་གྱི་པར་བུ་
བསྣམས༑ །འགྲོ་བའི་ནད་རྣམས་སེལ་བར་བྱེད། །གཞན་ཡང་ལྷ་ཀླུ་སྨན་གསུམ་གྱི། །མངོན་ཤེས་ཅན་རྣམས་སྤྲིན་བཞིན་གཏིབས། །མ་ལུས་ཡོངས་སུ་རྫོགས་པར་

བསམ༑ །དེ་ནས་བདག་མདུན་གཉིས་ཀ་ཡི། །ཐུགས་ཀའི་འོད་ཟེར་ཕྱོགས་བཅུར་འཕྲོས། །རང་རང་གནས་ནས་སྤྱན་དྲངས་ནས། །བསྒོམས་པའི་རྟེན་ལ་ཐིམ་པར་
བསམ༑ །མཆོད་འབུལ་གཏོར་བསྔོ་བསྟོད་པ་བྱ། །བསང་བཏང་འདོད་དོན་གསོལ་བ་གདབ། །རང་གི་ཐུགས་ཀར་ཏྲི་ཡིག་ལས། །ཁྱེའུ་ཆུང་ལྷ་མོ་གསུམ་བཅས་པའི། །
སྲོག་སྔགས་ཕྲེང་བས་བསྐོར་བ་ལས། །སོ་སོའི་སྲོག་རྩ་འོད་ཀྱི་ཚུལ། འུབ་ལུབ་ཚུར་ལ་འདུས་པར་བསམ། །དང་པོ་བསྙེན་པའི་སྔགས་འདི་བཟླས། ༈ །ཨོ་ཙ་མུན་ཧྲི་དཱ་ས་
མ་ཡ་དུན་བྱོ། ཨ་མ་ཙི་ར་དུ་མ་ཙི་ར་ཧྲི་ལ་ཕོབ། སྲིད་པ་ཤོད། སྲིད་པ་སྟོན། ཞེས་པ་ཞག་གསུམ་བཟླས་པ་ཡིས། །བར་སྣང་ཁམས་ཀྱི་ལྷ་མོ་ཡིས། །གླུ་དང་ཚིགས་
བཅད་ལྷང་ལྷང་འོང་། །དེ་དུས་བདག་ལ་སྣང་གསལ་གྱི། །མངོན་ཤེས་རྩ་པྲའི་དངོས་གྲུབ་སྩོལ། །གང་དགོས་བདག་ལ་བསླབ་ཏུ་གསོལ། །ཞེས་པ་ཡིད་ཀྱིས་ལན་འགའ་

༄༅། །བརྗོད། །དེ་ནས་གོང་གི་སྔགས་ཤམ་དུ། །བསྒྲུབ་སྔགས་འདི་དག་ཞག་གསུམ་བཟླས། །མི་ཚིག་མ་འདྲེས་མ་ཡེངས་གཅེས། བསྙེན་སྒྲུབ་དངོས་གྲུབ་གནད་འབད། ཨོཾ་མ་
མ་ཧྲིང་ཧྲིང་ཛ། མཱ་མ་ཤཱ་ཤ། མཱ་མ་ཧྲིང་ཧྲིང་། ཏྲི་མཱ་མ། ཏྲིའུ་ཏྲིའུ་ཛསྲིད་པ་སྟོན། ཞེས་བཟླས་བུ་ཆུང་སྨྲ་བ་འབྱུང༌། །དེ་ཚེ་དངོས་གྲུབ་སྔགས་འདི་བཟླས། ཨོཾ་སིདྡྷི་ཀུ་རུ་
སིག་མ་ཧྲིང་ཧྲིང་ཛ། ཞེས་བཟླས་འཇིག་རྟེན་སྒྲ་རྣམས་ཐོས། དེ་ཚེ་སྔགས། འདི་གདགས། ཨོཾ་མཱ་མ་ཙ་ཏྲི་ཙ་ཏྲི་ཏྲིའུ་ཛཱ། ཞེས་བཟླས་འགྲོ་བའི་བསམ་པ་ཤེས། དེ་ཚེ་
དབབ་སྔགས་འདི་གདགས་སོ། །ཨ་ཨ། མཱ་མ་ཏྲི་ཏྲི་ཛ། ཏྲི་དུན་དུན་ཛ་ཕོབ། ཨ་ཏི་མ་ཏི་ཏྲིའུ་ས་མ་ཡ་ལྷན། ཞེས་བཟླ་སོ་སོའི་སྙིང་ག་རུ། །རང་གི་ཐུགས་ཀའི་སྔགས་
ཕྲེང་ལས། །འོད་ཟེར་ལྕགས་ཀྱུའི་རྣམ་པ་འཕྲོས། །སྲོག་གི་དྭངས་མ་བཀུག་བྱས་ནས། །སླར་ཡང་ཚུར་འདུས་ཐུགས་ཀར་ཐིམ། །དེ་ལྟར་བསྒྲུབས་པས་ནད་པ་དང༌། །

ནད་མེད་གང་གི་དོན་བྱེད་ཀྱང་། །འདས་དང་མ་འོངས་ད་ལྟར་གྱི། །ལེགས་ཉེས་གང་བསམ་ལྷ་མོས་སྟོན། །གལ་ཏེ་རྟགས་རྣམས་འགོར་བ་ན། །ཁྱེའུ་ཆུང་ལྷ་མོའི་སྙིང་གི་
དཀྱིལ༑ །མེ་ཡི་གཡུང་དྲུང་གཡས་སུ་འཁོར། །རང་ཉིད་ལྷར་གསལ་ཐུགས་ཀ་ནས། །འོད་ཟེར་ལྕགས་ཀྱི་ཚ་ཚ་ནི། །བུ་ཡུག་འཚུབས་ལྟར་འཕྲོས་པ་ཡི། །འོད་ཀྱིས་
གདུངས་པས་འདར་ཞིང་བསྔངས། །དབང་མེད་མྱོས་ཏེ་བཀའ་སྒྲུབ་བསམ། །སྐབས་སུ་ཨཱ་ལི་ཀཱ་ལི་ནི། །བུང་བའི་རྣམ་པར་གྲངས་མེད་འཕྲོས། །ལྷ་མོའི་སྣ་ནས་ནང་དུ་
ཞུགས༑ །སྙིང་སྲོང་པདྨའི་དབུས་སུ་བབས། །ཚེ་ཡི་དྭངས་མའི་སྦྲང་རྩི་འཇིབས། །ཚུར་བྱུང་རང་གི་ཐུགས་ཀར་ཐིམ། །ལོག་གནོན་སྔགས་འདི་དྲག་ཏུ་བཟླ། །ཨོ་བྷཻ་ཥ་ཛྱེ་
དེ་ཝཱི་སརྦ་ཙིཏྟ་ཧྲིང་ཧྲིང་། ཨཾ་ཀུ་ཤ་ས་མ་ཡ་ཛ། སིདྡྷི་སི་ག་མ་ཏྲི་ཛ། ཨོ་ཙ་མུན་ཏ་ཧྲི་དཱ་ཡ། ས་མ་ཡ་དུན་བྷོ། ཨ་མ་ཙི་ར་དུ་མ་ཙི་ར། ཧྲི་དཱ་ཡ་ཕོབ། སྲིད་པ་ཤོད། །

༄༅། །སྲིད་པ་སྟོན། མཱ་མ་ཏྲི་ཏྲི་ཛ། མ་ཤ་མ་ཤ །ཙི་མ་ཏྲི་དུ་ཏྲི་དུ་ཛ། མཱ་མ་ཙ་ཏྲི་ཙ་ཏྲི་ཏྲིའུ་ཛ། སིདྡྷི་སིདྡྷི་ཧྲིང་ནི་ཛ། ཞེས་བཟླས་དམིགས་པ་དྲག་ཏུ་གཟིར། རྣ་བ་དལ་
དུ་མི་སྟེར་པར་། །སྣ་ཚོགས་གཏམ་སྒྲོགས་ཐེ་ཚོམ་མེད། །འདི་ནི་དཔག་མཆོག་དམ་པའོ། །འབོད་པ་ལ་སོགས་སྒྲ་སྐད་ལ། །ཚིག་ལན་ཡིད་ཀྱིས་དྲི་བ་ལ། །ངག་ཏུ་ཤོར་
ན་སྒྲུབ་པ་བསྐྱེད། །གཞན་ལ་མ་གསང་གྲིབ་ཕོག་ན། །འབོད་པ་དོན་མེད་སྒྲུབ་པ་ཞུད། །དམིགས་པ་མི་གསལ་མཚམས་ལྷོད་ན། །མྱུར་བའི་རྟགས་མེད་སྒྲུབ་པ་བྱེད། །ཧ་
ཅང་རྣ་བ་དལ་མི་སྟེར། །ལོག་གནོན་མི་ཤེས་སྒྲུབ་པ་ཐལ། །སྒོག་བཙོང་ཤ་ཆང་ཟོས་གྱུར་ན། །སྔགས་ཀྱི་ནུས་མེད་སྒྲུབ་པ་སྟོར། །སྐྱོན་ལྔ་སྤངས་ནས་འབད་པར་
བསྒྲུབ༑ །དུས་གསུམ་གདུང་བའི་སེམས་དང་ནི། །སྙན་པའི་དབྱངས་ཀྱིས་འདི་སྐད་གྱེར། ༈ །ཀྱེ་ཆོས་ཀྱི་དབྱིངས་ནས་སྤྱན་འདྲེན་ན། །སངས་རྒྱས་སྨན་རྒྱལ་ཐུགས་རྗེའི་

བདག ༑འགྲོ་བའི་དོན་ཕྱིར་གཤེགས་སུ་གསོལ། །ཕྱག་འཚལ་མཆོད་འབུལ་དངོས་གྲུབ་ཞུ། །ཀྱེ་རང་བཞིན་དབྱིངས་ནས་སྤྱན་འདྲེན་ན། །ཡེ་ཤེས་ལྷ་མོ་མཆེད་གསུམ་
བྱོན༑ །ནམ་མཁའི་དབྱིངས་ཀྱི་དཀྱིལ་འཁོར་ནས། །སྨན་གྱི་ལྷ་མོ་མཆེད་གསུམ་བྱོན། །གངས་དཀར་ཏི་སེའི་གནས་མཆོག་ནས། །འཕྲུལ་གྱི་ལྷ་མོ་མཆེད་གསུམ་བྱོན། །
ལྷ་ཡི་གནས་མཆོག་དམ་པ་ནས། །ཡེ་ཤེས་ཁྱེའུ་ཆུང་དཀར་པོ་བྱོན། །དད་དང་དམ་ཚིག་གདུང་སེམས་ཀྱིས། །བུ་ཆུང་མ་ལ་འབོད་པ་ལྟར། །ལྷང་ལྷང་སྐད་ཀྱིས་བདག་
འབོད་དོ། །གཞན་ཡང་གཞན་དུ་མ་ཡེངས་པར། །དུང་དུང་སེམས་ཀྱིས་བདག་འབོད་དོ། །སྒྲུབ་པའི་གནས་འདིར་ད་ཚུར་བྱོན། མཆོད་པའི་གནས་འདིར་ད་ཚུར་བྱོན།།
བརྟེན་པའི་གནས་འདིར་ད་ཚུར་བྱོན། །ཕུད་དང་རྟེན་ལ་ད་ཚུར་བྱོན། །དངུལ་དཀར་མེ་ལོ་མདངས་ལ་བྱོན། །རྦ་དཀར་གླིང་འཁྲོལ་སྐད་ལ་བྱོན། །ཕྱེ་མར་འོལ་སྐོམ་ཕུད་

༄༅། །ལ་བྱོན། །སྨན་དང་འབྲུ་དང་རིན་པོ་ཆེ། །སྣ་ཚོགས་མཆོད་རྫས་བཞེས་ཕྱིར་བྱོན། །སྨན་གྱི་ལྷ་མོ་མཆེད་གསུམ་དང་། །ཡེ་ཤེས་ཁྱེའུ་ཆུང་དཀར་པོ་ནི། །སྔོན་གྱི་
དམ་ཚིག་དྲན་མཛོད་ལ། །མ་ཐོགས་མྱུར་དུ་གནས་འདིར་བྱོན། །ཀྱེ་ཡེ་ཤེས་ལྷ་ཤིང་དུད་པ་འདིས། །སྨན་གྱི་ལྷ་དང་དྲང་སྲོང་བསངས། །རིག་འཛིན་མངོན་ཤེས་ལྡན་པ་
བསངས༑ །སྨན་གྱི་ལྷ་མོ་མཆེད་གསུམ༴ །ཡེ་ཤེས་ཁྱེའུ་དཀར་པོ༴ །འཛམ་གླིང་བརྟན་མ་བཅུ་གཉིས༴ །བོད་ཁམས་སྐྱོང་བའི་ལྷ་སྨན༴ །གངས་དཀར་རྩེ་ཡི་ལྷ་སྨན༴ །
བྲག་ལ་གནས་པའི་ལྷ་སྨན༴ །སྤང་ལ་གནས་པའི།ནགས་ལ་གནས་པའི༴ །མཚོ་ལ་གནས་པའི།བར་སྣང་གནས་པའི༴ །སྨན་ཕྲན་ཉི་ཁྲི་སུམ་འབུམ་བསངས། །ཀྱེ་
ཡེ་ཤེས་ལྷ་སྨན་མཆེད་གསུམ་ལ། །ཕྱེ་མར་ཕུད་དང་མཆོད་པ་འབུལ། །སྨན་བཤོས་རྩེ་རྒྱན་མཆོད༴ །ཟས་ཕུད་ཞལ་ཟས་མཆོད༴ །དཀར་གསུམ་མངར་གསུམ་མཆོད༴  །

རང་རང་མཉེས་མཆོད་ཐམས་ཅད་འབུལ། །མཐུན་པའི་དམ་རྫས་འདི་གསོལ་ལ། །སྒྲུབ་མཆོག་བདག་ལ་དངོས་གྲུབ་སྩོལ། །སྲིད་པ་ཤོད་ལ་སྲིད་པ་སྟོན། །ཡེ་ཤེས་ཁྱེའུ་
ཆུང་དཀར་པོ་ལ། །ཕྱེ་མར་འོལ་སྐོམ་མཆོད་པ་འབུལ། །སྤྱན་གཟིགས་ཕུད་ཀྱི་མཆོད་པ་འབུལ། །སྣང་སྲིད་མ་འདྲེས་ས་ལེ་བ། །མ་བསྒྲིབས་མཐོང་བའི་དངོས་གྲུབ་
སྩོལ༑ །ཧྲཱིཿཕྱོགས་ཕྱོགས་དག་ནི་ཕ་གི་ན། །ཉི་མ་ནུབ་ཕྱོགས་ཕ་གི་ན། །གནམ་ས་གཉིས་ཀྱི་བར་ཤེད་ན། །གཡའ་དང་གངས་ཀྱི་མཚམས་ཤེད་ནས། །སྤྲིན་དང་ན་བུན་
ཐུ་ལུ་ལུ། །འཇའ་ཚོན་སྣ་ལྔ་གྱ་མ་གྱུ། །སྦྲང་ཆར་ཟིམ་བུ་ཤ་ར་ར། །གཙང་ཆབ་སྔོན་མོ་མེ་རེ་རེ། །དྲི་ཞིམ་སྤོས་ངད་ཆི་ལི་ལི། །གངས་དཀར་གནམ་དུ་ཟངས་སེ་ཟངས། །
གཡུ་ཡི་སྤང་ལྗང་ཞོང་སེ་ཞོང༌། །མེ་ཏོག་སྣ་ཚོགས་ལམ་སེ་ལམ། །སྨན་གྱི་ལྗོན་ཤིང་སེ་ལི་ལི། །རི་དྭགས་རྩེ་རྒྱུག་སྤོངས་སེ་སྤང་། །གཡུ་སྦྲང་སྔོན་མོ་དི་རི་རི། །བྱུ་རུའི་

༄༅། །འཕྱང་ཐག་རྒྱང་སེ་རྒྱང་། །དུང་གི་འཕྱོང་ཕུར་བལྟམས་སེ་བལྟམས། །གཟི་མཆོང་ཀ་ཤིང་ཏ་ལ་ལ། །སྣ་ཚོགས་མཆོད་རྫས་ཐིབས་སེ་ཐིབ། །སིལ་སྙན་རོལ་མོ་ཁྲོ་
ལོ་ལོ། །སྙན་སྒྲོག་གླུ་དབྱངས་ཀྱུ་རུ་རུ། །དེ་འདྲའི་གནས་ལ་སུ་ཞིག་བཞུགས། །ཡེ་ཤེས་སྨན་པྲ་མཆེད་གསུམ་བཞུགས། །འཁོར་དུ་ལྷ་སྨན་གྲངས་མེད་བསྐོར། །དཀར་
མོ་ཡེ་ཤེས་ལྷ་སྨན་ཏེ། །སྣང་སྲིད་ཤེས་བྱ་གསལ་ལེར་སྟོན། །སེར་མོ་སྨྲ་བྱེད་ལྷ་སྨན་མ། །ལེགས་ཉེས་ཐམས་ཅད་རྣ་བར་སྒྲོགས། །དམར་མོ་རྣོ་མཐོང་སྨྲ་བྱེད་མ། །གང་
དྲིས་རྫུན་མེད་ཐིག་བཞིན་འདེབས། །ཞལ་མཛེས་གཟི་མདངས་ཡ་ལ་ལ། །སྙན་པའི་གླིང་བུ་ལྷང་སེ་ལྷང༌། །རིན་ཆེན་སྙན་ཆ་ཁྲོ་ལོ་ལོ། །མུ་ཏིག་རྩ་མུན་སི་ལི་ལི། །དར་
དཀར་ན་བཟའ་མཚལ་ཐིག་ཅན། མཐིང་ཤུན་མཛེས་པའི་ཆ་ག་བཏབ། །གསེར་གྱི་གོང་རས་འོད་འབར་ལ། །གཡུ་ཡི་རྡོ་རྗེ་འཕར་མ་ནོན། །ཕྱག་གཡས་སྦ་གླིང་ཁྲོ་ལོ་

ལོ༑ །སྒྲུབ་པ་པོ་ལ་གསུང་སྙན་སྒྲོགས། །གཡོན་ན་སྣང་གསལ་མེ་ལོང་དང་། །སྨན་རྒྱལ་གང་བའི་ལྷུང་བཟེད་བསྣམས། །སྣང་སྲིད་མ་ལུས་གསལ་བར་སྟོན། །འགྲོ་བ་
ནད་ཀྱིས་གདུངས་པ་སེལ། །དམ་ཚིག་ཅན་གྱི་སྲུང་མ་མཛད། །དམ་ཚིག་ཉམས་པའི་སྲོག་རྩ་གཅོད། །འདིར་སྤྱོན་མཐུན་པའི་དམ་རྫས་བཞེས། །དམ་ཚིག་གཙང་མ་འདི་
ན་ཚང་། །དངུལ་དཀར་མེ་ལོང་འདི་ན་གསལ། །སྦ་དཀར་གླིང་བུ་འདི་ན་སྙན། །རྫས་དང་རྟེན་ལ་ད་ཚུར་བྱོན། །ཁྱོད་ནི་སློབ་དཔོན་བརྒྱུད་ཀྱི་ལྷ། །ང་ནི་སློབ་བུ་བརྒྱུད་
ཀྱིས་འབོད། །འབོད་པའི་དུས་སུ་སྙན་མ་སྲ། །གཡབ་པའི་དུས་སུ་སྤྱན་མ་རྟུལ། །བསྐུལ་བའི་དུས་སུ་བོང་མ་བུལ། །བརྟེན་པའི་དུས་སུ་རྒྱང་མ་རིང༌། །ལྷང་ལྷང་དེ་ནི་
དབྱངས་ལ་བྱོན། །ཀྱེ་ཡེ་ཤེས་སྲས་བྱེད་ལྷ་ཡི་སྲས། །ཁྱེའུ་ཆུང་གཡུ་ཡི་ཟུར་ཕུད་ཅན། །སྐུ་མདོག་དཀར་ལ་མདངས་དང་ལྡན། །མདའ་དར་མེ་ལོང་ཕྱག་ན་

༄༅། །བསྣམས། །སྲིད་གསུམ་གཟིགས་པའི་ཁྱེའུ་ཆུང་། །མ་ཐོགས་མྱུར་དུ་གནས་འདིར་བྱོན། །མདའ་དར་བཟང་པོ་འདི་ན་ཡོད། །ཕྱེ་མར་འོལ་སྐོམ་ཕུད་ལ་བྱོན། །
གཡུ་ཤུག་སྔོན་མོའི་དུད་ལ་བྱོན། །གོང་མའི་བརྒྱུད་པ་གསུང་གིས་ཁྲོལ། །པྲ་མཐོང་དངོས་གྲུབ་མྱུར་དུ་སྩོལ། །སྔར་གྱི་དམ་ཚིག་རྗེས་དྲན་མཛོད། །རྣལ་འབྱོར་བདག་ལ་
ཐུགས་མ་རིང་། །འདོད་པའི་དོན་རྣམས་སྒྲུབ་པར་མཛོད། །སྣང་གསལ་པྲ་ཡི་དངོས་གྲུབ་སྩོལ། །ཞེས་བརྗོད་མདའ་དར་གཡབ་པར་བྱའོ། །དེ་ལྟར་བརྩོན་པའི་རྣལ་འབྱོར་
པས༑ །ལུས་དང་གྲིབ་བཞིན་འཁོར་བར་བྱེད། །རྗེས་ཀྱི་བྱ་བ་འདི་ལྟ་སྟེ། །དམ་རྫས་གཞན་རྣམས་གཙང་སར་སྦ། །རང་མིན་གཞན་གྱིས་མཐོང་མི་རུང་། །སྲིན་བྱའི་ཤ་
དང་ཨ་རུ་ར། །བུ་ཆུང་གཡུ་དང་མུ་ཏིག་དང་། །གསེར་ཐིགས་དར་སྣ་ལུས་ལ་བཅང༌། །རྟག་ཏུ་བསྲུང་བྱའི་དམ་ཚིག་ནི། །མཛེ་ཅན་ཡུགས་ས་རོ་བག་དང་། །གྲིབ་གྱི་

རིགས་ལ་ཤིན་ཏུ་འཛེམ། །བདག་གིས་པྲ་སྒྲུབ་སྒྲུབ་པོ་ཞེས། །སུ་ལ་ཡང་ནི་བཤད་མི་རུང་། །གཞན་ལ་ལུང་བསྟེན་འདོད་པའི་ཚེ། །ཨ་རུ་ར་བཞར་ཅུང་ཟད་བསྲེག །རོལ་
མོའི་སྒྲ་དང་འབྱུང་བའི་སྐད། །སྒྲ་སྐད་ལ་སོགས་སྐད་ཀྱི་རིགས། །རྣམ་གྲངས་གསལ་པོར་ཐོས་པར་འགྱུར། །གཞན་ལ་བཟླས་ལུང་འབོགས་དགོས་ན། །རང་གི་སྒྲུབ་བ་
བསྐྱར་བར་བྱ། །མང་པོ་སྤེལ་ན་བྱིན་རླབས་འཆོར། །གསང་ལ་རང་གི་སྙིང་ནོར་བྱ། །ཧ་ཅང་རྣ་བ་དལ་མི་སྟེར། །མང་དུ་སྨྲ་བ་བསྲུང་འདོད་ན། །ཨ་རུ་ར་དང་ཏེ་ལོའི་
ཤ ༑བསྲེག་ཅིང་སྒྲུབ་རྫ་ས་ཆུ་ལ་དོར། །རོ་ལ་རེག་ན་ལྷ་མོ་རྣམས། །དཔག་ཚད་རྒྱང་གྲག་ཙམ་དུ་འབྲོས། །མཚུངས་བྲལ་གུ་ཎའི་གསུང་ངག་བཞིན། །སུམ་སྟོན་གྱིས་
བྲིས་ལག་ལེན་མ། །བདག་གིས་ཞལ་གདམས་དཀྱུས་སུ་བཀོད། །ཚིག་ཉུང་བསྡུས་ལས་ཀུན་མཁྱེན་ཤོག །པྲ་སྒྲུབ་དངུལ་དཀར་མེ་ལོང་སྣང་གསལ་སྒྲོན་མེ་ཞེས་བྱ་བ་

༄༅། །རྫོགས་སོ།། །།སརྦ་མངྒལཾ། ཤུ་བྷཾ། ངོ༽ ༄༅། །བྱིན་རླབས་བླ་སྒྲུབ་ལས་ལྷ་སྨན་གྱི་རྗེས་གནང་མ་ལ་བུ་འཁོར་ཞེས་བྱ་བ་བཞུགས་སོ། །དྲང་སྲོང་དྷ་རྨ་སྭཱ་
མིས་སྦྱར། ༈ །ན་མོ་མ་ཧཱ་གུ་ཎ་ཡེ། །ལྷ་སྨན་མཆེད་གསུམ་ཁྱེ་འུ་ཆུང་གི །རྗེས་གནང་མ་ལ་བུ་འཁོར་ནི། །པདྨ་འདབ་བཞི་དབུས་ལྔ་བྲིས། །དེ་སྟེང་བུམ་པ་ཚད་ལྡན་
དུ༑ །མངར་གསུམ་བཟང་དྲུག་གསེར་མདོག་དང༌། །ཆང་བཟང་སྦྱར་ལ་བླུགས་ལ་བཞག །དཀར་གཏོར་གཙང་མ་རྒྱན་ལྡན་ལ། །རང་རང་གཟུགས་ཀྱི་སྐུ་རྟེན་དང༌། །
མདའ་དར་མེ་ལོང་བཏགས་པ་གཟུགས། །བ་ལིཾ་གཙང་མ་མ་ཉམས་བཞག །ཐ་མ་རྩ་གསུམ་མཆོད་པས་བསྐོར། །རང་ཉིད་ལས་གཞུང་བསྲང་བྱས་ལ། །དལ་བུས་བུམ་པ་
དཀྱིལ་འཁོར་བསྐྱེད། །འོད་ཟེར་སྤྲོ་བསྡུ་བྱིན་འབེབས་བྱས། །ལྷ་ཞུ་བུམ་པའི་བདུད་རྩི་དེ། །གང་འདོད་དངོས་གྲུབ་སྟེར་བ་ཡི། །འཆི་མེད་ཡེ་ཤེས་བདུད་རྩིར་བསམ། །

དཀར་གཏོར་དེ་ཉིད་བསང་ཞིང་སྦྱངས། །ནང་དུ་རིན་ཆེན་གཞལ་ཡས་སུ། །ཡེ་ཤེས་ལྷ་སྨན་མཆེད་གསུམ་དང༌། །སྤྲུལ་པའི་ཁྱེའུ་འཁོར་བཅས་བསྐྱེད། །སྤྱན་དྲངས་མཆོད་
བསྟོད་བསངས་དང་ནི། །བཟླས་པ་ལ་སོགས་སྔོན་དུ་བཏང་། །དེ་ནས་སློབ་མ་ཁྲུས་བྱས་ཏེ། །གསོལ་བཏབ་མཎྜལ་ཕུལ་བྱས་ཏེ། །རྒྱུན་བཤགས་སྐྱབས་འགྲོ་སེམས་
བསྐྱེད་བྱ། །ཀྱེ་མ་བླ་མ་སྨན་པའི་རྒྱལ། །བདག་ཅག་དྲང་སྲོང་རིག་འཛིན་པས། །ལྷ་སྨན་མཆེད་གསུམ་ཁྱེའུ་ཆུང་གི །རིགས་གཏད་བྱིན་རླབས་བདག་ལ་སྩོལ། །དེ་ནས་
དབང་བསྐུར་སྦྱིན་པར་བྱིན། །བུམ་པ་མགོར་བཞག་འདི་སྐད་བརྗོད། །ཧཱུཾ་ཆོས་སྐུ་ཁྱབ་གདལ་ཡེ་སྟོང་ཀློང་ཡངས་སུ། །སྣང་སྟོང་ཡབ་ཡུམ་བདེ་སྟོང་འགྱུར་མེད་སྦྱོར། །ཅིར་
ཡང་མ་གྲུབ་ཅིར་ཡང་མ་འགགས་འཆར། །རང་སྣང་དག་པའི་ཆོ་འཕྲུལ་རྩ་གསུམ་ལྷ། །བཀའ་སྲུང་ལྷ་དང་དྲང་སྲོང་ཕྱི་ནང་འཁོར། །མ་ལུས་ཆོས་ཀྱི་དབྱིངས་ནས་སྐུར་

༄༅། །བཞེངས་ལ། །འདིར་ཤེགས་སྐལ་ལྡན་བུ་ལ་དབང་མཆོག་བསྐུར། །ལུས་ངག་ཡིད་ལ་སྐུ་གསུང་ཐུགས་བྱིན་ཕོབ། །ཨོྃ་ཨཱཿཧཱུྃ་སརྦ་སིདྡྷི་ཨ་བྷི་ཥི་ཉྩ་ཧཱུྃ། ཞེས་བརྗོད་།
བདུད་རྩིར་བྱིན་པ་ཡིས། །སྒོ་གསུམ་སྒྲིབ་བྲལ་བྱིན་གསུམ་ཐོབ། །ལུས་སེམས་ཟག་མེད་བདེ་བས་གང༌། འཆི་མེད་བདུད་རྩིའི་དབང་ཐོབ་བསམ། །དེ་ནས་གཏོར་མ་
གནས་སུ་གཏུགས། །སློབ་དཔོན་སངས་རྒྱས་སྨན་རྒྱལ་གྱི། །སྐུ་གསུང་ཐུགས་ལས་འོད་ཟེར་འཕྲོས། །གཏོར་མའི་ནང་གི་ལྷ་ཚོགས་བསྟིམ། །བྲན་ལ་རྗེ་ཡི་བཀའ་བཞིན་
དུ༑ །རང་དབང་མེད་པར་འབྱུང་བས་ཀྱང་། །ཡེ་ཤེས་ལྷ་མོ་དཀར་གསལ་དེ། །སྤྱི་བོའི་གཙུག་ཏུ་ཐིམ་པར་བསམ། །སྨྲ་བྱེད་ལྷ་མོ་སེར་མོ་དེ། །རྣ་བའི་ནང་དུ་ཐིམ་པར་
བསམ༑ །རྣོ་མཐོང་ལྷ་མོ་སེར་མོ་དེ། །མིག་གི་ནང་དུ་ཐིམ་པར་བསམ། །ཡེ་ཤེས་ཁྱེའུ་དཀར་པོ་དེ། །སྙིང་གི་དཀྱིལ་དུ་ཐིམ་པར་བསམ། །གཞན་ཡང་ཕྱོགས་བཅུའི་ལྷ་

དང་སྨན། །ཐམས་ཅད་མ་ལུས་པ་ནི་ཞབས། །ཆེ་བ་རི་དང་ཆུང་བ་རྡུལ། །གྲང་མེད་ལུས་ལ་ཐིམ་པར་བསམ། །ཐོགས་མེད་མངོན་ཤེས་ཐོབ་པར་བསམ། །སྤོས་བསྲེག་
རོལ་སྒྲོགས་འདི་སྐད་བརྗོད། །ཧཱུྃ་ཧྲཱིཿ ཀུན་འདུས་རྒྱལ་བའི་བཀའ་ལས་མི་འདའ་ཞིང་། །རྣལ་འབྱོར་བདག་གི་བྲན་དུ་ཁས་བླངས་པ། །རྣོ་མཐོང་མངོན་ཤེས་སྟོན་མཛད་ལྷ་
དང་སྨན། །ཐམས་ཅད་སྐལ་ལྡན་བུ་ལ་འགོ་བར་གྱིས། །ཧྲཱིཿཡེ་ཤེས་ལྷ་མོ་དཀར་མོ་མངོན་ཤེས་ཅན། །ཁྱེད་ནི་ལྷ་སྨན་ཡོངས་ཀྱི་རྗེ་བཙུན་ཏེ། །སྐལ་ལྡན་བུ་ལ་མངོན་ཤེས་
དངོས་གྲུབ་སྩོལ། །ལུས་དང་གྲིབ་བཞིན་མི་འབྲལ་འགྲོགས་གྱུར་ཅིག །ལྷ་མོ་སེར་མོ་བདེན་ཚིག་སྨྲ་བྱེད་མ། །ཁྱེད་ནི་འཇིག་རྟེན་གསལ་བྱེད་དྲང་སྲོང་ཆེ། །སྐལ་ལྡན་བུ་
ལ་ལུང་བསྟན་དངོས་གྲུབ་སྩོལ། །ལུས་དང་གྲིབ་བཞིན་མི་འབྲལ་འགྲོགས་གྱུར་ཅིག །ལྷ་མོ་སེར་མོ་རྣོ་མཐོང་འཁྲུལ་མེད་མ། །ཁྱེད་ནི་ལྷ་སྨན་ཀུན་གྱི་མ་མོ་སྟེ། །སྐལ་ལྡན་

༄༅། །བུ་ལ་རྣོ་མཐོང་དངོས་གྲུབ་སྩོལ། །ལུས་དང་གྲིབ་བཞིན་མི་འབྲལ་འགྲོགས་གྱུར་ཅིག །ཡེ་ཤེས་ལྷ་ཡི་ཁྱེའུ་ཆུང་དཀར་མོ་ནི། །སྣང་སྲིད་མ་འདྲེས་མ་ལུས་ས་ལེར་
སྟོན༑ །སྐལ་ལྡན་བུ་ལ་ཅེར་མཐོང་མངོན་ཤེས་སྩོལ། །ལུས་དང་གྲིབ་བཞིན་མི་འབྲལ་འགྲོགས་གྱུར་ཅིག །ཧྲཱིཿམནའ་དང་དམ་ལ་མི་གནས་སུ་ཡང་མེད། །རྒྱལ་བའི་བཀའ་
ལ་མི་བརྩི་སུ་ཡང་མེད། །ལྷ་དང་སྨན་རྣམས་འདི་ཉིད་བྲན་དུ་བྱིན། །ཅི་འདོད་སྒྲུབ་ཅིང་འགལ་རྐྱེན་བརླག་པར་འགྱུར། །ཞེས་བརྗོད་སྔགས་ཀྱི་རྗེས་གནང་བྱིན། །སློབ་
དཔོན་སྨན་རྒྱལ་ཐུགས་ཀ་ནས། །འོད་ཟེར་ལྕགས་ཀྱུའི་རྣམ་པ་འཕྲོས། །ལྷ་སྨན་འོད་འཕྲོས་སྙིང་གར་གཏམས། །དེ་ནས་རྟེན་རྫས་དབང་བྱིན་པས། །བ་ལིཾ་མདའ་དར་མེ་
ལོང་གཏད་ལ། །རོལ་མོ་སྒྲོག་ཅིང་འདི་སྐད་དུ། །ཧྲཱིཿསྙན་པའི་སྒྲ་སྒྲོག་གླིང་བུ་དང༌། །ཤེས་རབ་མཚོན་རྣོ་མདའ་བཟང་ལ། །ཟབ་ཅིང་འཕྲ་སྟོན་ལེ་བརྒན་དང་། །མ་འདྲེས་

གསལ་སྟོང་མེ་ལོང་དང་། །ནད་སེལ་སྨན་མཆོག་ཨ་རུ་ར། །སྐུ་གསུང་ཐུགས་རྟེན་སྒྲུབ་རྫ་ས་དང༌། །རྟེན་རྫས་སྐལ་ལྡན་བུ་ལ་བྱིན། །དམ་ལ་གནས་པ་འདི་བཅངས་ན། །
བུ་གཅིག་མ་ནི་ཇི་བཞིན་དུ། །སྐད་ཅིག་ཙམ་ཡང་མ་ཡེངས་པར། །འབྲལ་མེད་རྒྱུན་དུ་འགྲོགས་པ་དང༌། །ལེགས་ཉེས་ལུང་བསྟེན་གསལ་བར་ཤོག །ཨ་ཏྲི་མ་ཏྲི་སུ་ར་དེ་ཝི་
ཏ་རི་རུ་པ་སརྦ་ཧྲཱིཿ སིདྡྷི་ཨ་བྷི་ཥིཉྩ་ཨོཾ་ཨཱཿཧཱུྃ། ཞེས་བརྗོད་རྫས་རྣམས་ལག་ཏུ་གཏད། །དེ་ནས་གཏོར་མ་ལྷ་སྨན་རྣམས། །རང་རང་གང་འདོད་དངོས་གྲུབ་ཀྱི། །རྫས་སུ་
བྱིན་བསམ་བཟའ་བར་བྱ། །དམ་ཚིག་མེད་ལ་སྟེར་མི་རུང་། །ཧྲཱིཿདམ་རྫས་དངོས་གྲུབ་གཏོར་མ་འདོད་ཡོན་རྒྱན། །ཅི་བསམ་ཡིད་བཞིན་འགྲུབ་པའི་ནོར་བུ་ཡིན། །སྨན་
མཆོག་གཏོར་མའི་བདུད་རྩི་འདི་མྱངས་པས། །ཏིང་འཛིན་ཟག་པ་མེད་ལ་སྤྱོད་པར་ཤོག །ཅེས་བརྗོད་དལ་བསྡུ་བསྔོ་བ་བྱ། །བཀྲ་ཤིས་ཚིག་བརྗོད་དམིགས་མེད་ཀྱི། །ས་

༄༅། །ལ་མཉམ་པར་གཞག་པར་བྱ། །འདི་མ་ཐོབ་པས་ལྷ་མི་འགྲུབ། །དེ་ཕྱིར་གུད་དུ་སྦ་བར་བྱ། མཚུངས་མེད་གུ་ཎའི་ཕྱག་ལེན་བཞིན། །སུམ་སྟོན་ཆེན་པོའི་ཟིན་བྲིས་
ལས༑ །ཉུང་ངུར་བསྡུས་པའི་ཟབ་ཏིག་གོ །༠། དགེའོ།། ། ཅི༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་ལས་ཚོགས། ལྷ་སྨན་རྒབ་འདྲེ་མནན་ཐབས་མཐུ་སྟོབས་
གསེར་གྱི་རི་བོ་བཞུགས་སོ། །ཧ་ཡ་གྲཱི་ཝ་ལ་ན་མཿ ཡེ་ཤེས་ཁྱེའུ་ཆུང་དཀར་པོ་དང་། །ལྷ་སྨན་མཆེད་གསུམ་བསྒྲུབ་པ་ལ། །ཐེའུ་རང་རྣ་ཉན་མཁན་པོ་དང༌། །དམ་སྲི་བྱ་
གདོང་མྱུལ་ལེ་དང༌། །འདྲེ་མོ་ལུས་ཟུངས་འཕྲོག་བྱེད་གསུམ། །རྒབ་འདྲེ་ཡིན་པས་མནན་པ་གཅེས། །མ་མནན་ཐེའུ་བྲང་དེ་ཉིད་ཀྱིས། །ལྷ་མོར་བརྫུས་ནས་རྫུན་ཚིག་
སྨྲ༑ །དེ་རྟགས་རྨི་ལམ་བྱིས་པ་ནི། །ཐལ་མདོག་མང་པོ་རྩེས་པ་རྨི། དམ་སྲི་མ་མནན་སྨན་བསོད་འགྲིབ། །ཕྱི་ནས་ནོར་གྱི་ཆར་ཕབ་ཀྱང༌། །ནང་དུ་བུ་ལོན་རྒྱུན་མི་

འཆད༑ །དེ་རྟགས་དོན་མེད་སྙིང་མི་དགའ། །ཁྱིམ་ལ་བྱིན་མེད་འགྲོ་སྙིང་འདོད། །རྨི་ལམ་བྱ་ཁྱི་གཅན་གཟན་དང༌། །རྒྱལ་པོའི་ཆོ་འཕྲུལ་ཤས་ཆེར་འབྱུང་། །འདྲེ་མོ་མ་
མནན་དངོས་ཉམས་སམ། །རྨི་ལམ་ཐིག་ལེ་འཛག་པར་བྱེད། །ལུས་ཟུངས་ཏིང་འཛིན་འགྲིབ་པ་དང༌། །སྒྲུབ་པ་ཞུད་པར་བྱེད་པ་སྟེ། །དེ་རྟགས་བུད་མེད་ཤས་ཆེར་རྨིས། །
ཁམས་ཉོག་བསྙེན་སྒྲུབ་བྱེད་མི་འདོད། །འདི་རྣམས་མནན་པའི་མན་ངག་ནི། དུག་ཤོག་དག་ལ་གྲི་ཁྲག་གིས། །ལིངྒ་དཔེའུ་ཆུང་བཞིན་དུ་བྲིས། །དུག་སྣ་བྱུགས་ལ་ས་ཁུང་
གཞུག ༑རང་ཉིད་ལས་གཞུང་ཚུལ་བཞིན་བསྲང་། །ཕོ་ཉ་བསྐུལ་ཞིང་དགུག་གཞུག་བྱ། །ཐུན་བྲལ་བསྒྲལ་ལས་བསྟབ་པར་བྱ། །ལྕགས་ཁང་སྒོ་མེད་མུན་གླིང་དུ། །འདྲེ་
གསུམ་ཚུད་ནས་ཐར་མེད་བསམ། །ཤི་སྐྲ་ཡུགས་སྐྲ་མཛེ་སྐྲ་ཡིས། །ལིངྒ་མགོ་གཞུག་བསྣོལ་མར་བཅིངས། །རྟ་བོན་མུ་ཟི་ནག་པོ་དང་། །སྒོག་སྐྱ་དུག་ཁྲག་སྐེ་ཚེ་གཞུག །

༄༅། །བྱ་རོག་ཐོད་པའི་ནང་བཅུག་ལ། །རེ་བས་གྲིལ་ལ་ཚོན་སྐུད་བསྡམས། །མཆོད་རྟེན་ལྷ་ཁང་བྱིན་རླབས་ཅན། །བརྒྱ་ལམ་ཟམ་པའི་འོག་ཏུ་ནན། །བསྒྲུབ་དུས་དྲག་
སྔགས་འདི་ཉིད་དོ། །ཨོཾ་བཛྲ་ཀྲོ་ཏ་ཧྱ་གྲཱི་ཝ། རྒབ་འདྲེ་མིང་སྲིང་གསུམ་གྱི་ལུས་ངག་ཡིད་གསུམ་མཱ་ར་ཡ་བནྡྷ་བནྡྷ་ཧཱུཾ་ཕཊཿསརྦ་དམ་སྲི་སྟྭཾ་བྷ་ཡ་ནན། ཞེས་བརྗོད། རང་
ཉིད་རྟ་མགྲིན་གྱི་སྐུ་ལས་རང་འདྲའི་ཁྲོ་བོའི་ཚོགས། །སྤྲུལ་པ་ཡང་སྤྲུལ་གྲངས་མེད་ཀྱིས། །རྒབ་འདྲེར་རང་དབང་མེད་པར་བཀུག ཕྱག་རྒྱ་བཞིས་དགུག་མུན་ཁང་བཅུག །
དེ་སྟེང་འབྱུང་རིམ་ཆགས་པར་བསམ། །འདི་མིན་སྨན་པྲ་སྒྲུབ་བྱེད་ན། །དངོས་གྲུབ་ཐོབ་ཁར་བར་ཆད་འབྱུང་། །འདོད་པ་མི་འགྲུབ་མི་འདོད་འགྲུབ། །དེ་བས་འདི་ཉིད་
ཤིན་ཏུ་གཅེས། །རྒབ་འདྲེ་མནན་པའི་ཤོག་དྲིལ་འདི། །ཤིན་ཏུ་ཟབ་ཕྱིར་གསང་བར་བྱ། །ཆིག་བརྒྱུད་མ་གཏོགས་མ་སྤེལ་ཞིག །ས་མ་ཡཱ། རྒྱ་རྒྱ་རྒྱ། །སྒྲུབས་པ་ཞིག་

གཅིག་བྱ་གསུངས་སོ། །དམ་སྲིའི་ལུས་ནི་མི་ལུས་བྱ་མགོ་ཅན་ཅིག་བྱ། རྐང་ལག་གཉིས་ལྕགས་སྒྲོག་གིས་བསྡམ། མགོ་བོ་རྡོ་རྗེ་རྒྱ་གྲམ་བྲི། ཡན་ལག་བཞི་ལ་སྔགས། །
ཛཿཧཱུཾ་བཾ་ཧོཿཁོང་པར་ཏྲིདུ་རུ་ས་མ་ཧབ་ཤཾ་མཱ་ར་ཡ་ཛ་ཛདམ་སྲི་མཱ་ར་ཡ་ནན། སྟྭཾ་བྷ་ཡ་ནན། སྙིང་གར་ཏྲི་ཛ་ཁ་སྤྲོད་བྲི། ཕྱི་ལ་ཡིག་མགོ་ནང་དུ་བསྟན། །ཨོཾ་བཛྲ་ཀྲོ་ཏ་
དང་༑ དམོད་མོ་བྲི། དེའི་ཕྱི་ལ་ཛ་དང་ཁྲི་བྲི། མགོ་ལ་ནན། རྐང་ཞབས་ཡཾ་ཡཾ། མདོམས་སུ་ཕཊ་བྲི། ཡང་ལིངྒ་མོ་གཅིག་བྲི། རྐང་ལག་གཉིས་ལྕགས་སྒྲོག །ཁོང་
པར་དུན་ཏྲི་ཏྲི་ཛ་རུ་རུ་བྷ་ར་བྷོ་མཱ་ར་ཡ་ཛ་ཛསྙིང་གར་ཏྲི་ཛ་ཁ་སྤྲོད་བྲི། འདྲེ་མོའི་ལུས་ངག་ཡིད་གསུམ་སྟྭཾ་བྷ་ཡ་ནན། ཡན་ལག་བཞི་ལ་ཛཿཧཱུྃ་བཾ་ཧོཿ མགོ་ལ་ནན། རྐང་
མཐིལ་ཡཾ་ཡཾ། མདོམས་སུ་ཕཊ་བྲི། ཡང་ལིངྒ་ཕོ་གཅིག་ལ་ལྕེ་བྲང་དུ་དྲངས། དེའི་དཀྱིལ་དུ་རྡོ་རྗེ་རྒྱ་གྲམ་བྲི། རྒྱ་གྲམ་ལྟེ་བར་ཧཱུྃ་ལཾ་བྲི། །རྒྱ་གྲམ་ཕྱི་རོལ་དུ་ཏྲི་ཛ་ཐེའུ་རང་

༄༅། །དམ་ཉམས་ཀྱི་ལུས་ངག་ཡིད་གསུམ་སྟེ་བྷ་ཡ་ནན། མཱ་ར་ཡ་ནན། དེའི་ཕྱི་ཏྲི་ས་ཛ། ཏྲི་པྲ་མས་ར་མ་ཙི་ཀ་མཱ་ར་ཡ་ཛ་ཛ༔ ལྕེའི་ཕྱི་རོལ་དུ་འཕྲེད་དུ་ཐེའུ་རང་རྣ་ཉན་
མཁན་གྱི་ཕུང་ཁམས་སྐྱེ་མཆེད་ཐམས་ཅད་མཱ་ར་ཡ་སྟྭཾ་བྷ་ཡ་ནན་ནན། ཡན་ལག་བཞི་ལ་ཛཿཧཱུཾ་བཾ་ཧོཿ རྐང་མཐིལ་ལ་ཡཾ་དང་། མདོམས་སུ་ཕཊ། དེའི་དཔྲལ་བར་རྒབ་འདྲེ་
ནན་བྲི། ཕྱི་རོལ་གོང་དང་འདྲ། ཞལ་ཤེས་ཟབ། །།མངྒ་ལཾ། ཆུ༽ ༄༅། །དངུལ་བྲེ་ལས་དྲང་སྲོང་སེར་སྐྱའི་སྒྲུབ་ཐབས་བཞུགས་སོ། །ཉི་མ་ལྟ་བུར་མ་རིག་མུན་པ་
སེལ༑ །ཟླ་བ་ལྟ་བུར་ཉོན་མོངས་གདུངས་པ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། བེ་ཌཱུརྱ་ཡི་འོད་ལ་ཕྱག་འཚལ་ལོ། །དྲང་སྲོང་བརྒྱུད་པས་རྒྱུད་ལ་བྱིན་
བརླབས་ཤིང་། །ལུང་རིག་མན་ངག་ཤེས་བྱའི་དཀྱིལ་འཁོར་ལ། །ཇི་བཞིན་རྟོགས་པའི་བློ་གྲོས་སྤྱན་ཡངས་ལ། །བྲང་ཏི་དཔལ་ལྡན་འཚོ་བྱེད་གུས་ཕྱག་འཚལ། ༈ །སྨན་

གྱི་བླ་ལ་ཕྱག་འཚལ་ལོ། །གནས་ལྔ་མཁས་པའི་ཀླུ་སྒྲུབ་ལ། །དྲང་སྲོང་ཉི་ཤུ་རྩ་གཅིག་གིས། །སྨན་གྱི་དངོས་གྲུབ་བྱིན་ནས་སུ། །གསོ་བའི་མཆོག་ཏུ་གྱུར་པ་ཡི། །སྨན་
དཔྱད་ཀུན་ལ་མཁས་བྱའི་ཕྱིར། །དྲང་སྲོང་མངོན་ཤེས་སྒྲུབ་པའི་ཐབས། །རྩ་དང་ཆུ་དང་ཕྱི་ཡི་ཡུལ། །ཀུན་ལ་མ་ལྟོས་ནད་ངོས་འཛིན། །མོ་དང་རྩིས་ལ་མ་ལྟོས་པར། །
གདོན་ངོས་མཛུབ་ཚུགས་འཛིན་པ་དང༌། །རྒྱུད་གཞུང་མན་ངག་དཔེ་ལ་མ་ལྟོས་པར། །སྨན་སྦྱོར་མ་ལུས་ཤེས་པ་དང་། །ལག་ལེན་ཉམས་ལ་མ་ལྟོས་པར། །གཏར་སྲེག་
དཔྱད་རྣམས་ཤེས་པ་ཡི། །སྒྲུབ་པའི་མན་ངག་གདམས་པ་འདི། །དྲང་སྲོང་རྣམས་ཀྱིས་བདག་ལ་ཕུལ། །དེ་ལ་སྒྲུབ་ཐབས་ཉི་ཤུ་རྩ་གཅིག་ཡོད་པ་ལས། །གཙོ་བོ་སེར་སྐྱ་
སྤུན་གསུམ་སྒྲུབ་ཐབས་འདི། །དང་པོ་མཎྜལ་ཟླུམ་པོ་ཞིག་བྱས་ལ། །དེ་སྟེང་བུམ་པའི་ནང་དུ་ནི། །འབྲུ་ལྔ་སྙིང་པོ་ལྔ་སྤོས་བླུགས། །དེ་ཡི་གཡས་སུ་ཟེའུའི་ནང་། །བཟང་

༄༅། །དྲུག་བསིལ་གསུམ་ཚ་བ་གསུམ། །རྣམ་པར་མྱུ་གུ་ཤིང་། །རྡོ་ཕ་ཝང་ལོང་བུ། །དཀར་པོ་གཅིག་མདུང་རྩེ་ཐུབ། སྨུག་པོ་ཆིག་མདུད་རྩེ་དམར་ཐུབ་སྦལ་རྒྱབ་དང༌། །
གཙགས་བུ་གཅིག་དང་སྦ་བ་གཞུག །གཡོན་དུ་གྲིར་ཤི་ངེས་པའི་སྲེ་ལོང་དང༌། སྔར་མི་བསད་ཅིང་ཁོ་རང་ཡང་གྲིར་ཤི་ངེས་པ། རྟ་དང་བ་ལང་བསད་པའི་སྲེ་ལོང་སོགས། །ཕོ་རོག་འུག་
པའི་མིག་དག་དང༌། །དེ་རྣམས་མེ་ལོང་ནང་དུ་ནི། །སྨན་པ་མཁས་པའི་སྐྲས་གྲིལ་ལ། ༈ །དེ་ཡང་དར་གྲིལ་ཚོན་སྐུད་སྣ་ལྔའི་ཟེའུ་དང་སྦྲེལ་ལ་བཞག །དེ་ནས་རང་སྤོས་
ཆུ་ནས་བཏོན་ལ། །རང་ཉིད་དྲང་སྲོང་སེར་སྐྱ་ཕྱག་གཡས་ན་གཙགས་བུ་བསྣམས་པ། གཡོན་ན་བདུད་རྩིའི་བུམ་པ་འཛིན་པ། ༈ དེའི་གཡོན་དུ་གཅུང་པོ་ཁྱེའུ་ཆུང་སྔོ་སྐྱ། །
ཕྱག་གཡས་སྐམ་པ་འཛིན་པ། གཡོན་སྣང་སྲིད་མེ་ལོང་འཛིན་པ། གཡས་ན་ཁྱེའུ་དམར་སྐྱ་ནི། ཕྱག་གཡས་ན་ནེ་ཙོས་ཅི་ཡང་སྨྲ། གཡོན་ན་ཁྱེའུ་ཆུང་སྨྲ་མཁས་ཁྲིད། དེ་ཡ

ང་སྨྲ་བར་བྱེད་པའོ། །རྩ་བའི་སྔགས་ནི་འདི་ལྟ་སྟེ། ༈ ཏདྱ་ཐཱ། མ་ཧཱ་བེ་ཤམ་ཙེ། རཏྣ་བཻ་ཤམ་ཙེ། ཨུ་ཨཱ་བེེ་ཤམ་ཙེ། ཨ་མྲྀ་ཏ་ནི་ལ། སིདྡྷི་ཛ་ཧཱུྃ་སྤྱི་ཏི་སྭཱ་ཧཱ། ཞེས་
ངག་བཅད་ལ་སྟོང་ཁྲི་བཟླས། དེས་སྲེ་ལོང་པ་འགུལ་བ་དང༌། འཁྲབ་པ་དང་། མེ་ལོང་མདོག་འགྱུར་བ་དང་། མིག་འགུལ་བ་དང། ཟེའུའི་སྨན་ཁོལ་བ་དང༌། མང་དུ་
འཕེལ་བ་དང་། ཟེའུ་འགུལ་བ་རྣམས་གང་རུང་ཞིག་མི་འོང་མི་སྲིད་དོ། །མི་མ་ཡིན་མང་པོ་རྩ་སྟོན་དུ་འོང་། བར་ཆད་ཡིན་པས་དྲན་པས་བཟུང་ལ་མི་རེག་པར་བྱའོ། །སྔོན་
ལ་སྲེ་ལོང་པ་འགུལ་ན་སྔགས་འདི་ཤམ་བུར་གདགས་སོ། ༈ །ཙག་ཤུ་ཙག་ཀྲུ་པྲ་སིན་པྲེ་ནེ་ཙེ་རྦད་རྦད་སྲ་བ་ཙི་ཏེ། ཞེས་གདགས་སོ། །མེ་ལོང་མདོག་འགྱུར་འོང་། །
མདོག་མ་འགྱུར་ཚེ་བཟླས་སོ། །མེའི་མདངས་ཙམ་འོང་། མི་འགྱུར་བ་དང་སྨན་མ་ཁོལ་ན་འདི་བཟླས། ༈ ཨ་མྲྀར་ཧྲི་བཻེ་ཤམ་ཙེ་སིདྡྷི་གྷི་ནི་བི་ཤ་ཏྲི། ཞེས་གདགས་སོ། །

༄༅། །སྲེ་ལོང་པ་མི་འགུལ་མི་འཁྲབ་ན། ༈ དྲེའུ་བེ། ཏྲི་ཤཾ་ཤཾ་ཐན་ཀྲུཾ་ཀྲུཾ། ཞེས་གདགས་སོ། །རྟགས་སྔོན་མ་གཙོར་གཟུང་ལ་ཤམ་བུས་སྒྱུར་རོ། །རྟགས་མ་ཚང་བར་
དུ་བསྒྲུབ་བོ། །རྟགས་གསུམ་ཚང་བ་དང་། རང་ཁྲུས་བྱས་ལ། རྫས་དར་དུ་གྲིལ་ལ་ཟེའུ་གཡས་སུ་བཅང་། སྲེ་ལོང་པ་དར་དུ་གྲིལ་ལ་གཡོན་དུ་བཅང༌། སྔགས་བཞི་དྲིལ་
ལ༑ ད་དུང་དྲག་ཏུ་བཟླས་སོ། །གཞུང་དྲང་སྲོང་སེར་སྐྱ་འོང་སྟེ། ཁྱེའུ་ཆུང་དུ་བྱས་ནས་འོང་ངོ་། །སྨན་དྲི་ཆིལ་བྱུང་ན་དྲང་སྲོང་ཡིན་པས་ཚད་བྱ། རང་གི་ལག་པ་གཡོན་
པས་དྲང་སྲོང་ལ་རེག་བྱས་ལ། འཚོ་བྱེད་ཀྱིས་དངོས་གྲུབ་ཞུ་ཞེས་བྱའོ། །ཕུག་རོན་གྱི་སྒོ་ང་ཞིག་ཕྱག་རྟེན་དུ་འབུལ་ལོ། །གསེབ་དྲི་བྱུང་ན་བར་ཆད་ཡིན་པས་བགེགས་
བསྐྲད༑ སྔགས་རེམ་ལ་བཟླས་སོ། །དེ་ནས་དྲང་སྲོང་གི་ཁྱེའུ་ཆུང་གཉིས་བདག་ལ་འབོགས་ཏེ། ཁོང་གི་སྲས་གཉིས་ཀྱི་རང་གི་རྣ་བ་གཉིས་སུ། རང་གི་ཅི་འདོད་པ་བཤད་

དུ་འོང་ངོ༌། །རང་གི་ཡིད་ལ་མངོན་ཤེས་འཆར་བ་དང༌། རྣ་བས་ཐོས་པ་དང༌། མིག་གིས་གདོན་རྣམས་མཐོང་བ་དང་། གསོ་བའི་ཤེས་རབ་ཕྱོགས་མེད་དུ་འཆར་ཞིང་རྟོགས་
པ་དང་། ནད་གདོན། འཛུབ་ཚུགས་འཛིན་པ་དང་། འཚོ་འཆིའི་དུས་འདེབས་པ་ལ་མཁས་པར་འགྱུར་རོ། །སྨན་དཔྱད་རིམ་གྲོ་འབོགས་པ་ལ་མཁས་པར་འགྱུར་རོ། །
དམ་ཚིག་ཏུ་སྒྲུབ་པའི་དུས་སུ་ཤ་ཆང་། སྒོ་ང་། སྒོག་པ། བུད་མེད་སྤང་། གཙང་སྦྲ་དང་སྙིང་རྗེ་ལ་གནས་པར་བྱ། དྲང་སྲོང་མི་འདྲ་བ་ཉི་ཤུ་གཅིག་ལ། སྒྲུབ་ཐབས་མི་
འདྲ་བ་ཉི་ཤུ་རྩ་གཅིག་ཡོད་དེ། དེ་རྣམས་ཀྱི་ནང་ནས། དངོས་གྲུབ་ཆེ་ལ་སྒྲུབ་ཐག་ཉེ་བ་ནི་དྲང་སྲོང་སེར་སྐྱ་སྤུན་གསུམ་གྱི་སྒྲུབ་ཐབས་འདི་ཟབ་པས་གསང་ངོ༌། །འོན་ཀྱང་
འདི་གཙོ་བོ་ཡིན། དྲང་སྲོང་གཞན་རྣམས་ཀྱི་སྔགས་རྣམས་ཤེས་ཤིང་གྲུབ་ན། འདིའི་ཤམ་བུར་བཏགས་པས། འདིའི་གྲོགས་སུ་འགྱུར་ཞིང་། དྲང་སྲོང་བཀྲག་ཐབས་ནས་

༄༅། །སྟོན་རེས་བྱེད་པས། །མངོན་ཤེས་ཤིན་ཏུ་ཡང་གསལ་ལོ། །མིའི་སྲེ་ལོང་པས་མིའི་རྩ་རྒྱང་ནས་གསལ་བར་ཤེས་པ་དང་། རྟ་དང་བ་ལང་གི་སྲེ་ལང་པས་རང་རང་གི་
དཔྱད་ལ་མཁས། མིག་གཉིས་ཀྱིས་ལྷ་སྲིན་སྡེ་བརྒྱད་མཐོང་བར་བྱེད་དོ། །གུ་རུ་ནཱ་གཱ་རྫུ་ནས་ཤིན་ཏུ་ཟབ་པར་དགོངས་ནས། པདྨ་འབྱུང་གནས་ལ། དེས་མངའ་བདག་ཁྲི་
སྲོང་ལྡེའུ་བཙན་ལ། དེས་གནམ་སྟེང་བཅུ་གསུམ་ཀ་ཞུའི་ནང་དུ་སྦས། དེས་བྲང་ཏི་རྒྱལ་བ་ཉེ་མཁར་བུས་བཏོན་ནས་བསྒྲུབས་པས་གྲུབ་ཅིང་རྟགས་ཐོན་པའོ། །དེ་ནས་རིམ་
པར་བརྒྱུད་དེ། བྲང་ཏི་འཇམ་དཔལ་བཟང་པོ། བྲང་ཏི་དཔལ་ལྡན་འཚོ་བྱེད། བྲང་ཏི་དཔལ་ལྡན་རྒྱལ་མཚན། དེ་དག་གི་བུ་དང་སློབ་མའི་དོན་དུ་ཡི་གེར་གབ་སྦས་སེར་སྣ་
སྤངས་ནས་བཀོད་པའོ། །རང་གི་བརྒྱུད་སྨན་ཆུ་རིམ་པ་ནི་ཐོབ་ཡིག་ཏུ་བལྟའོ། །སྤྱི༔ སྨན་གྱི་བླ་ལ་ཕྱག་འཚལ་ལོ། །དྲང་སྲོང་བཞི་ཡི་སྒྲུབ་ཐབས་འདི། །བདེ་གཤེགས་

ཐུགས་རྗེ་ཅན་གྱིས་གསུངས། །འདི་ཡི་སྒྲུབ་གནས་དབེན་པའི་སར། །སྨན་གྱི་བླ་ཡི་སྐུ་གཟུགས་ལ། །ཕྱག་དང་མཆོད་པ་རྟག་ཏུ་འབུལ། །ས་དང་ལྕི་བ་བསྲེས་པ་ཡི། ། 
མཎྜལ་ཁྲུ་གང་ཟླུམ་པོ་བྱ། །གླ་རྩི་དྲི་བཟངས་བ་ཆུས་བྱུག །གུར་གུམ་ཐིག་ལེ་ལྔ་བྱས་ཏེ། །དབུས་སུ་རིན་ཆེན་བུམ་པ་བཞག །སྨན་དང་རྒྱན་ལ་སོགས་པ་ཡང༌། དེ་བཞིན་
རིམ་པས་གཞག་པར་བྱ། །དེ་ནས་སྨན་བླ་གསལ་བསྒོམས་ལ། །སྔགས་འདི་ལན་བདུན་བཟླ་བར་བ། ༈ །ཨོཾ་བཛྲ་བཻེ་ཤ་ཛ། མ་ཧཱ་བེ་ཤ་ཛ། ས་མུན་རྡ་ཧཱུཾ། དེ་ནས་ཤར་
ལྷོ་ནུབ་བྱང་བཞིར། དྲང་སྲོང་སེར་སྐྱ་དམར་སྐྱ་དང༌། སྔོ་སྐྱ་དཀར་སྐྱ་གསལ་བར་བསྐྱེད། གུར་གུམ་ཐིག་ལེ་སྙིང་གར་བྱུག །སྔགས་འདི་ཁྲི་འམ་འབུམ་དུ་བཟླས། ༈ ཨོཾ་
རི་ཤིག་ན་ག་ག་ཤི་སུ་རི་ཀྲྀ་པ་ཡེ། ར་ན་ཁྲི་པ་རི་ནི་ཡེ། ཀུ་རི་བུ་མ་རཾ་ལཾ། དེ་ནས་ལྷ་དེས་རིམ་བཞིན་སྟོན། །མ་བསྟན་ན་ཡང་ལན་གཅིག་བསྐྱར། །དེས་ནི་ཐེ་ཚོམ་མེད་

༄༅། །པར་འོང་། །དེ་ནས་འགྲོ་དོན་བྱེད་པའི་ཚེ། །ནངས་རྟག་ཏུ་སྔགས་འདི་བརྗོད། ༈ །ཨོཾ་ཤཾ་པ་རི་ཟོ་རི་ལི། པཾ་པ་པ་རི། གུ་མི་པྲ་མ་ཡཱ། དེ་ནས་འགྲོ་དོན་འབད་
དེ་བསྒྲུབ། །དེ་ནས་བཞིན་དང་འཕྲད་པའི་ཚེ། །ཏིང་འཛིན་འདི་དང་ལྡན་གྱུར་པས། །ལུས་ལ་ཡོད་པའི་ནད་རིགས་ཀུན། །ནམ་མཁའི་འཇའ་བཞིན་ས་ལེར་མཐོང༌། །
སུན་མ་ལ་ཡང་དེ་བཞིན་བརྟག །དེ་ནས་ནད་པའི་རྩར་བསྡད་ལ། །སྔགས་འདི་ཡིད་ཀྱིས་ལན་གསུམ་བཟླས། །མ་ཡེངས་རྩེ་གཅིག་རྩ་བལྟ་བས། །འཚོ་འཆི་འདྲེ་དང་མྱ་
ངན་དང༌། །ན་དང་མི་ན་གོད་ཁ་གདོན། །དབང་ཐང་ཚེ་ནི་རིང་ཐུང་དང་། །ལེགས་ཉེས་རྣ་བའི་ནང་དུ་སྟོན། །དེ་ནི་སྨྲ་བར་མ་གྱུར་ཀྱང་། །རྨི་ལམ་ཉམས་སྣང་ས་ལེར་
འབྱུང་། །སྨན་བླ་དྲང་སྲོང་སྒྲུབ་ཐབས་འདི། །འཕགས་པ་ཀླུ་སྒྲུབ་སྙིང་པོས་བསྡུས། །འདི་ཉིད་སྒྲུབ་པའི་གང་ཟག་ལ། །དྲང་སྲོང་དྲུག་ཅུ་རྩ་གཉིས་ཀྱིས། །རྟག་ཏུ་བུ་

བཞིན་དགོངས་པར་མཛད། །དྲང་སྲོང་གི་རྩ་སྒྲུབ་རྟག་སྒོམ་མངོན་ཤེས་ཅན་ནས་བརྒྱུད་ལ། སྟོད་ལུང་ཡོག་ཐང་གི་མུ་ཏོ་ཚུལ་ཤེས་ལ་བྲང་ཏི་རྒྱལ་བ་བཟང་པོས་ཞུས། བྲང་
ཏི་དཔལ་ལྡན་འཚོ་བྱེད། བྲང་ཏི་དཔལ་ལྡན་རྒྱལ་མཚན། དེ་ནས་རིམ་པར་བརྒྱུད་པའོ། །མངྒལཾ། རྗེ༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་དྲང་སྲོང་པྲ་སྒྲུབ་ཡིད་
བཞིན་ནོར་བུ་བཞུགས་སོ། །ན་མོ་གུ་རུ་བཻཌཱུརྱ། བདག་འདྲ་གཡུ་ཐོག་མགོན་པོ་ནི། །རྒྱ་གར་འཕགས་པའི་ཡུལ་ཕྱོགས་སུ། །ཀླུ་སྒྲུབ་སྙིང་པོར་གྱུར་པའི་ཚེ། །དྲང་སྲོང་ཉི་
ཤུ་རྩ་གཅིག་གིས། །སྨན་གྱི་དངོས་གྲུབ་བྱིན་ནས་སུ། །རིག་འཛིན་བཅུད་ལེན་མཉེས་པར་བྱས། །སོ་སོའི་པྲ་སྒྲུབ་གདམས་པ་ཡང་། །རང་རང་དམ་ལ་འདུ་བྱས་པས། །
སྒྲུབ་ཐབས་ཉི་ཤུ་རྩ་གཅིག་ཡོད། །ཀུན་གྱི་ཡང་སྙིང་བཅུད་བསྡུས་པ། །བར་ཆོད་ཆུང་ཞིང་སྒྲུབ་པ་སླ། །རྫུན་མེད་མངོན་ཤེས་ཐིག་འདེབས་ནི། །གཙོ་བོར་སེར་སྐྱ་སྤྱན་

༄༅། །གསུམ་ཡིན། །དེ་ཡི་མན་ངག་ཁྱད་ཆོས་ནི། །རྩ་དང་ཆུ་ལ་མ་ལྟོས་པར། །ནད་དང་གདོན་ལ་མཛུབ་ཚུགས་ཡོད། །མོ་དང་རྩིས་ལ་མ་ལྟོས་པར། །འཚོ་འཆི་
ལེགས་ཉེས་སྟོང་གཅོད་ཡོད། །རྒྱུད་འགྲེལ་མན་ངག་མ་ལྟོས་པར། །སྨན་དཔྱད་རིག་པ་ཀློང་རྡོལ་ཡོད། །དེ་འདྲའི་ཁྱད་ཆོས་སུམ་ལྡན་གྱི། །གདམས་པ་ཡིད་བཞིན་ནོར་བུ་
འདི༑ །ལས་ཅན་གཅིག་དང་འཕྲད་པར་ཤོག ས་མ་ཡཱ། རྒྱ་རྒྱ་རྒྱ། །༠། དེ་ལ་སྔོན་འགྲོ་དངོས་གཞི་རྗེས། དང་པོ་དབེན་གནས་ས་གཙང་ཞིང་། །ལྗོན་ཤིང་སྨན་རྣམས་
སྐྱེ་བའི་རི། །ཉམས་དགའ་འགོང་པོ་མེད་པའི་སར། །དགོས་པའི་ཡོ་བྱད་འཚོགས་པར་བྱ། །ཕྱག་དར་ཁྲུས་དང་བསངས་མཆོད་དང་། །ཆུ་གཏོར་བདེན་བདར་ཞག་གསུམ་
བྱ༑ །དེ་ནས་བསྒྲུབ་པའི་མཎྜལ་བཅའ། །ཟླུམ་པོ་ཁྲུ་གང་སོར་བཞི་པ། །ནམ་མཁའི་མདོག་མཚུགས་དེ་ཡི་དབུས། །རིན་ཆེན་བུམ་པ་ཚད་ལྡན་ནང་། །འབྲུ་ལྔ་སྙིང་པོ་ལྔ་

ཡིས་བཀང་། །ཁ་ཚར་མ་ཉམས་དར་དཀར་ནི། །གཙང་མའི་མགུལ་ཆིངས་བྱས་ལ་བཞག །གཡས་སུ་པར་བུ་གཙང་མའི་ནང༌། །བཟང་དྲུག་ཅུ་གུར་ཛཱ་ལི་སུག་ཀ་བསིལ་གསུམ་
ག་བུར་གི་ཝང་ཙནྡན་ཚ་བ་གསུམ་དྲོད་སྨན་ནག་ཧྲིལ་སྒ། །འདུ་བ་སྤྱི་སྙོམས་རྗེས་སུ་བཞག །བླ་རྡོ་མདུང་རྩེ་དཀར་དམར་ནག་པོ་ཕ་ཝང་གཉིས་གསུམ། །མི་འབྲལ་འགྲོགས་པའི་རྟེན་དུ་
བསགས༑ །གཙག་བུ་སྤྲ་བའི་ཐུམ་བུ་ཞིག །གཏར་སྲེག་དངོས་གྲུབ་བླང་ཕྱིར་བཞག །གཡོན་དུ་སྐྱེས་པ་དར་མ་ནི། །གྲི་ཁར་བསད་པའི་སྲེ་ལོང་པ། །རྒྱང་དཔྱད་རྩ་
བརྟག་ཤེས་ཕྱིར་བཞག །དེ་བཞིན་རྟ་དང་བ་ལང་གི། །སྲེ་ལོང་ཕོ་ཉའི་རིགས་དཔྱད་སྟོན། །ཕོ་རོག་འུག་པའི་མིག་གཉིས་ཀྱིས། །ལྷ་སྲིན་སྡེ་བརྒྱད་མངོན་སུམ་མཐོང་། །
གཡའ་བྲལ་དག་པའི་མེ་ལོང་ནང་། །དེ་རྣམས་གཞུག་པ་སྨན་པ་ནི། །མཁའ་པའི་སྐྲ་ཡིས་གྲིལ་ཏེ་བཞག །སྣང་སྲིད་དག་མཚན་ཇི་སྙེད་པ། །རང་སེམས་མེ་ལོང་ནང་དུ་

༄༅། །འཆར། །བུམ་པ་ཟེའུ་མེ་ལོང་གསུམ། །དར་ཚོན་སྣ་ལྔའི་ཚོན་བུ་སྦྲེལ། །བསྒྲུབ་བྱ་ལྷ་དང་སྒྲུབ་པ་པོ། །མི་འབྲལ་རྒྱུན་དུ་འགྲོགས་པར་བྱེད། །དར་དཀར་དྲི་མེད་།
གཙང་མ་ཞིག །ཕུ་རོན་སྒོ་ངའི་ཕྱག་རྟེན་ཡང་། །དེ་ཡི་མདུན་དུ་གཞག་པར་བྱ། །བཟང་དྲུག་སྨན་ཆུས་མགོ་ལུས་བཀྲུས། །གོས་དཀར་སྨན་གྱིས་བདུག་པ་བསྒོ། དཀར་
གཏོར་གཙང་མ་གསུམ་ཡང་བཤམ། །ཙནྡན་ཨར་ནག་བཟང་པོ་དྲུག །ཐུན་རེ་ཀུན་དང་སྤོས་དཀར་མཉམ། །བདུག་སྤོས་སྤྱན་འདྲེན་དུས་སུ་བསྲེག །དངོས་གཞི་བསྙེན་
སྒྲུབ་ལས་སྦྱོར་གསུམ། །བསྙེན་པ་ལ་ཡང་གཞི་བསྙེན་དང༌། །ཉེ་བར་སྒྲུབ་པའི་ལས་བསྙེན་པོ། །དང་བོ་ཁྲི་ཚོ་གཅིག་བཟླས་ནས། །འདི་ཡི་སློབ་མ་རྗེས་འཛིན་བྱ། །
གཉིས་པ་འབུམ་ཕྲག་གཅིག་བཟླས་ནས། །སྒྲུབ་པ་དངོས་ལ་འཇུག་པར་བྱ། །གང་ཡང་དང་པོ་བགེགས་གཏོར་བཏང་། །སྲུང་འཁོར་བསྒོམ་ཞིང་གུ་གུལ་བདུག ༈ །དེ་

ནས་སྐྱབས་འགྲོ་སེམས་བསྐྱེད་བྱ། །ཁྱད་པར་ནད་ལྡན་འགྲོ་བ་ལ། །སྙིང་རྗེའི་མཆི་མ་བྱུང་ནུས་པར། །སྙིང་ཁུང་རུས་པའི་གཏིང་ནས་བསྒོམ། །དེ་ཡི་སྡུག་བསྔལ་བསལ་
བྱའི་ཕྱིར། །པྲ་སྒྲུབ་ཉམས་ལེན་དང་བས་བྱ། ༈ །ཨོཾ་སྭ་བྷ་ཝ་ཤུདྷཿསརྦ་དྷརྨཱཿསྭ་བྷཱ་ཝ་ཤུདྡྷེ་ཉཧཾ། གཉིས་སྣང་ཆོས་ཀྱི་དབྱིངས་སུ་བསྡུས། ཀ་དག་རིག་པ་རྟེན་མེད་དེ། །
གསལ་འགྲིབ་མེད་པའི་ངང་ལ་གཞག །སླར་ཡང་སྙིང་རྗེས་ཀུན་བསླངས་ནས། །རང་ཉིད་དྲང་སྲོང་སེར་སྐྱ་ནི། །ཕྱག་གཡས་ཡེ་ཤེས་གཙགས་བུ་བསྣམས། འགྲོ་བའི་ཉོན་
མོངས་ཟུག་རྔུ་འབྱིན། །གཡོན་པ་བདུད་རྩིའི་བུམ་པ་འཛིན། །འཆི་མེད་རིག་འཛིན་དངོས་གྲུབ་སྟེར། །སྔོན་དུ་གཅུང་པོ་སྔོ་སྐྱ་ནི། །ཕྱག་གཡས་གསེར་གྱི་སྐམ་པ་ཡིས། །
བདག་འཛིན་རྡེའུ་དབྱུང་པར་བྱེད། །གཡོན་པ་དངུལ་དཀར་མེ་ལོང་བསྣམས། །སྣང་སྲིད་མ་འདྲེས་གསལ་བར་སྟོན། །གཡས་ཁྱེའུ་ཆུང་དམར་སྐྱ་ནི། །ཕྱག་གཡས་ནེ་ཙོ་སྨྲ་

༄༅། །མཁན་འཛིན། །ནད་གདོན་འཚོ་འཆི་ལུང་སྟོན་བྱེད། །གཡོན་པ་རིག་པའི་ཁྱེའུ་ཆུང་ཁྲིད། །སྣང་སྲིད་ལེགས་ཉེས་ཐམས་ཅད་སྒྲོག །ཀུན་ཀྱང་གཞོན་ཚུལ་བཀྲག་
མདངས་རྒྱས། །འཛུམ་སྒེག་ཡིད་འོང་བལྟ་ན་སྡུག །དར་དང་རིན་ཆེན་རྒྱན་གྱིས་སྤྲས། །གནས་གསུམ་ཡི་གེ་གསུམ་ཚན་བསྒོམ། ༈ །ཧཱུྃ་གི་འོད་ཟེར་སྤྲོ་བསྡུ་ཡིས། །རང་
བཞིན་ཀ་དག་ཆོས་ཀྱི་དབྱིང་། །བརྟན་གཡོ་ཀུན་ཁྱབ་སྨན་གྱི་རི། །གཡའ་གངས་མཚོ་གླིང་ཕྱོགས་བཅུ་ནས། །སྨན་བླ་རིག་འཛིན་བརྒྱུད་པ་དང༌། །དྲང་སྲོང་སེར་སྐྱ་སྤུན་
གསུམ་ལ། །མཆེད་འཁོར་སུམ་བརྒྱ་དྲུག་ཅུར་བཅས། །ལྷ་ལམ་ཆུ་འཛིན་འཁྲིགས་པ་ལྟར། །སྤྱན་དྲངས་རྟེན་ལ་འཁོར་བར་བསམ། །དེ་ཡི་འོད་ཀྱིས་རྟེན་རྣམས་ནི། ༈ །།
བསང་སྦྱངས་དག་པ་ཉིད་གྱུར་ཏེ། །ངོ་བོ་ཡེ་ཤེས་རྣམ་རོལ་པ། །ཆོས་ཀུན་གསལ་འགྲིབ་མེད་འཆར་བའི། །རྣམ་པར་རང་རང་རྫ་ས་ཀྱི་ཚུལ། །དྲང་སྲོང་འཁོར་བཅས་

འདུས་པར་བསམ། །རིག་པ་རྟེན་དང་དམིགས་པ་ལས། །གཞན་དུ་མ་ཡེངས་སྔགས་འདི་བཟླས། ༈ ཏདྱ་ཐཱ། མ་ཧཱ་བཻ་ཤཾ་ཙེ། རཏྣ་བཻ་ཤཾ་ཛྱ། ཨུ་ཧཱ་བཻ་ཤཾ་ཙེ། ཨ་མྲྀ་ཏ་
བི་ལ། སིདྡྷི་ཛ་ཧཱུྃ་བྲེང་ཧཱུྃ། པྲ་ཏི་སྭཱ་ཧཱ། འབུམ་ཕྲག་གཅིག་ཏུ་རྫོགས་པ་ན། །འགྲུབ་པའི་སྔ་རྟགས་མཚན་མ་འཆར། །དེ་དུས་འབྱུང་པོ་མི་མ་ཡིན། །བར་ཆོད་བརྩམ་ཕྱིར་
ནད་པ་ཡི། ཆས་སུ་བརྫུས་ནས་རྩ་སྟོན་འོང་། །དེ་ལ་རེག་པར་མི་བྱ་ཞིང་། །དགག་སྒྲུབ་བླང་དོར་མེད་པ་ཡིས། །རིག་པ་ངར་བསྐྱེད་སྟོང་པ་དང་། །སྙིང་རྗེས་ཟུང་འཇུག་
གསལ་སྣང་རྣམས། །རེ་མོས་བསྒོམ་ཞིང་དྲག་སྔགས་བཟླས། །དང་པོར་སྲེ་ལོང་འགུལ་བ་ན། །རྩ་སྔགས་ཤམ་དུ་སྔགས་འདིས་བསྒྱུར། ༈ །ཙ་ཀྵུ་ཙ་ཀ་ཀྲུ་པྲ་སྲིན་པྲ་བི་རྩེ་
རྦད་རྦད་དྲ་པྲ་ཙི་ཏེ། ཞེས་གདགས་མེ་ལོང་མདོག་འགྱུར་ཏེ། །མེ་འོད་ལྟ་བུར་འབར་བ་འབྱུང་། །ཟེའུ་སྨན་རྣམས་ལང་ལོང་ཁོལ། །དེ་ཚེ་སླར་ཡང་ཤམ་བུ་གདགས། ༈ །

༄༅། །ཨ་མྲྀ་ཏ་ཧྲི་བཻ་ཤཾ་ཙེ། སིདྡྷི་གྷི་ན་པི་ཤ་དྲི། ཞེས་གདགས་སྲེ་ལོང་མི་འཁྲབ་ན། །སྔགས་གསུམ་ལ་ཡང་ཤམ་བུ་ནི། །ཏི་བུ་བེ་དྲི་ཤཾ་ཤཾ་ཐེན་ཐེན་ཀྲུཾ་ཀྲུཾ། ཞེས་
གདགས་སྔོན་ལ་གང་བྱུང་བའི། །རྟགས་ཀྱི་ཤམ་བུ་གཙོར་བཏོན་ནས། །གཞན་དག་སྐབས་དང་སྦྱར་ལ་བསྒྱུར། །རྫས་སྣ་རེ་རེའི་རང་རྟགས་རྣམས། །གོང་མ་བྱུང་ལ་
སྔགས་འདི་ཅི་ནུས་གཟིར། །སྲེ་ལོང་འགུལ་འཁྲབ་མེ་ལོང་འབར། །སྨན་ཁོལ་རྟགས་གསུམ་རྫོགས་ཚང་ནས། །རང་ཉིད་ཁྲུས་བྱས་རྟེན་རྫས་རྣམས། །དར་གྲིལ་ཟེའུ་
གཡས་ཕྱོགས་དང༌། །མེ་ལོང་ལ་སོགས་པ་རྣམས་གཡོན་ཕྱོགས་མཆན་ཁུང་གདགས། །སྔགས་བཞི་བསྒྲིལ་ལ་མ་ཡེངས་བཟླས། །དེ་ནས་དྲང་སྲོང་སྒྲུབ་ཁང་དུ་དངོས་སུ་བྱོན། །ས་
དྲི་ངན་པས་ཕྱིས་ཀྱི་བྱུང་ན་སྣ་དྲངས་ན། །འབྱུང་པོས་བར་ཆོད་རྩོམ་པའི་ཕྱིར། །རིག་པ་ཧུར་ཕྱུང་ལྟ་བ་བསྒོམ། །བགེགས་བསྐྲད་སྲུང་འཁོར་ལ་འབད་བྱ། །སྨན་དྲི་བཟང་པོས་

སྣ་དྲངས་ན། །དྲང་སྲོང་ཡིན་པས་དངོས་གྲུབ་བླང་། །དེ་ཡང་ཁྱེའུ་ཆུང་གི་ཚུལ་དུ་ཡོད་པས། ལག་པ་དེ་ལ་རང་གི་གཡོན་པ་དར་གྱིས་གཡོགས། །དྲང་སྲོང་ལག་པ་གཡོན་ལ་
འཇུ༑ །གཡས་པ་ཕུག་རོན་སྒོ་ང་འབུལ། དྲང་སྲོང་། །གསོ་དཔྱད་ཀུན་གྱི་རྒྱུད་གཞུང་མན་ངག་ལ་མཁས་པ་དང༌། རྟགས་དང་།རྩ་ཆུ་ན་རྟགས་དང་ལུགས་ཀྱི་རྟགས་པ་ལ་སོགས་པ། ཐམས་
ཅད་ནད་རྟགས་ཅེར་བ་དང་མཐོང་གསལ་བ་དང༌། །མཐོང་བར་ཤེས་པ་ལ་སོགས་པའི། །དངོས་གྲུབ་གང་འདོད་བླང་བར་བྱ། །དྲང་སྲོང་དེ་ཡི་ཁྱེའུ་ཆུང་སྨྲ་མཁས་གཉིས། །
བདག་ལ་རྣམ་ཤེས་མཁན་དུ་འབོགས། །དེ་གཉིས་ཀྱིས་ནི་རྣ་གཉིས་སུ། །ལེགས་ཉེས་ཐམས་ཅད་སྨྲ་བར་བྱེད། །ནད་པ་རྩ་ཆུ་ངོ་ཚུལ་སོགས། །མཐོང་བ་ཙམ་གྱིས་མངོན་
ཤེས་འཆར། །དིར་དིར་སྒྲ་སྒྲོག་རྣ་བས་ཐོས། །མིག་གིས་གདོན་རྣམས་ཐམས་ཅད་མཐོང་། །གསོ་བའི་ཤེས་རབ་ཕྱོགས་མེད་འཆར། །འཚོ་འཆི་སྟོང་གཅོད་དྲང་ཐིག་

༄༅། །འདེབས། །ཅི་འདོད་ཚེགས་མེད་སྟོན་པར་འགྱུར། །སྒྲུབ་དུས་ལྟོ་དཀར་ལ་བརྟེན་ནས། །ཤ་ཆང་སྒོ་ང་སྒོག་བཙོང་སྤང་། །མཛེ་ཡུགས་དམེ་ཕོ་ཤོ་རེ་དང༌། །རོ་
བག་བན་དེ་སྡོམ་ཉམས་དང༌། །དམ་ཉམས་གདོན་ཅན་ཕྱོགས་མི་གཏོང༌། །གདེང་མཚམས་ངག་བཅད་དབེན་པ་བསྟེན། །བཟང་རྟགས་ཉིད་ལ་དགའ་མི་བྱ། །རེག་པ་
འདོད་པའི་བསམ་པ་བསྐྱུང་། །ངན་རྟགས་ཉིད་ལ་འཁུ་མི་བྱ། །ཞུམ་དང་ངལ་བ་མ་སེམས་པར། །གང་བྱུང་སྒྱུ་མ་རྨི་ལམ་ལྟར། །རང་བཞིན་མེད་པའི་བློ་གདེང་གིས། །
སྣང་བ་ཉམས་ཀྱི་འཆར་སྒོ་ལ། །དགག་སྒྲུབ་བླང་དོར་མེད་པས་གློད། །རིག་པ་མ་ཡེངས་སྔགས་བཟླས་ཤིང༌། །བྱམས་པ་སྙིང་རྗེ་སྟོང་ཉིད་བསྒོམ། །འགྲུབ་འགྱུར་འདི་ལ་
ཐེ་ཚོམ་མེད། །གསུམ་པ་རྗེས་ཀྱི་བྱ་བ་ནི། །བུམ་པ་མཎྜལ་བང་མཛོད་གཞུག །སྨན་དང་ཡོ་བྱད་ཕུད་ཀྱིས་མཆོད། །མི་ལ་མི་བསྟན་སྦ་བར་བྱ། །རང་གི་རྩ་ཆུ་ལས་ཤེས་པ་

ལྟར་ལས་ཁ་དམར་གདགས། །དྲང་སྲོང་གིས་བཤད་བའི་གསང་ཚིག་རྣམས་བཤད་མི་རུང་། །རེ་བག་མཛེ་ཡུགས་དམེ་ཤོར་ལ། །ལག་པས་མི་རེག་ཟས་གོས་བསྲུང་། །ལོ་དུས་
ཡར་ངོ་ཚེས་བཟང་ལ། །ཞག་བདུན་རེ་ཡིས་བསྙན་སྒྲུབ་གསོ། །གནས་སྐབས་རྣམ་པ་ཐམས་ཅད་དུ། །གསང་ཞིང་ཡིད་ཆེས་ངེས་པ་དང་། །ཐེ་ཚོམ་ལོག་ལྟ་མེད་པ་ཡི། །
བསམ་པ་བརྟན་པ་ཤིན་ཏུ་གཅེས། །ལུང་དང་རིག་གཏད་མ་ཐོབ་པར། །བསྒྲུབས་ཀྱང་རྒྱུས་མེད་དོན་སྤྱོད་འདྲ། །སྒྲུབ་པ་གནད་ལ་མི་མཁས་ན། །ངལ་བ་དོན་མེད་སྟོང་
ཟད་ཡིན། །དམ་ཚིག་དད་གུས་མི་ལྡན་ན། །བར་ཆོད་ལོག་པ་སྒྲུབ་པ་ཡིན། །སྙིང་རུས་བློ་དང་མི་ལྡན་ན། །གཅམ་བུས་རང་ཉིད་སྨྲ་འབེབས་ཡིན། །དམ་རྫས་ཡོ་བྱད་མ་
ཚང་ན། །ཆས་མེད་མགྲོན་ལ་བརྡ་རྒྱབ་ཡིན། །བྱམས་དང་སྙིང་རྗེ་མི་ལྡན་ན། །ཁྲ་ཡིས་བྱེའུ་སྒུག་པ་འདྲ། །དེ་ཕྱིར་སྒྲུབ་པའི་གདམས་པའི་གནད་དྲུག་གཅེས། །ཀླུ་སྒྲུབ་

༄༅། །སྙིང་པོའི་གདམས་པ་འདི། །ཨོ་རྒྱན་པདྨ་སམྦྷ་ཝས། །མངའ་བདག་རྒྱལ་པོ་ཉིད་ལ་གདམས། །བསམ་ཡས་གནམ་སྟེང་ཀ་ཞུའི་ནང་། །མ་འོངས་དོན་དུ་གཏེར་དུ་
སྦས༑ །བྲང་ཏི་རྒྱལ་ཉེ་ཁར་བུས་བཏོན། །གྲུབ་རྟགས་རིམ་པར་ཐོན་ནས་ནི། །འགྲོ་དོན་རླབས་ཆེན་རྫོགས་བྱའི་ཕྱིར། །གཡུ་ཐོག་ཞལ་ནས་སྙན་བརྒྱུད་འདི། །ཕྱི་རབས་
དོན་དུ་ཁྲིགས་སུ་བསྡེབས། །སྙིང་དང་འདྲ་བ་གཅིག་ལ་གདམས། །མང་པོར་སྤེལ་ན་དངོས་གྲུབ་ཡལ། །རང་གི་སྒྲུབ་པ་ཚར་ནས་ནི། །གཞན་ལ་ལུགས་དང་རིངས་གཏད་
སོགས༑ །ཡོད་ཅེས་ཙམ་ཡང་བཤད་མི་རུང་། །གལ་ཏེ་བཤད་ན་སྒྲུབ་པ་བསྐྱར། །འདི་ལ་གབ་འཁྲུལ་སྦས་པ་མེད། །གསང་བའི་གབ་ཡིག་དམར་ཁྲིད་འདི། །ཆིག་
བརྒྱུད་བཀའ་རྒྱས་བཏབ་པའི་ཕྱིར། །སྔོན་ཆད་དངོས་གྲུབ་མ་ཐོབ་མེད། །སླར་ཡང་འཆལ་དུ་མ་འཇུག་ཅིག །ས་མ་ཡཱ། རྒྱ་རྒྱ་རྒྱ། །༠། གསང་ངོ༌། ༈ །འདི་ཡི་རིག་

གཏད་ཆོ་ག་ནི། །སྒྲུབ་པའི་རྟེན་རྣམས་ཇི་བཞིན་བཤམ། །སློབ་དཔོན་བདག་བསྐྱེད་བཟླས་པ་བྱས། །སློབ་མ་ཁྲུས་བྱས་ཡོན་ཕུལ་ནས། །གསོལ་བ་གདབ་པ་འདི་ལྟར་
རོ༑ །དྲང་སྲོང་སྨན་བླ་རྡོ་རྗེ་འཛིན། །ཉམ་ཐག་འགྲོ་ལ་ཕན་གདགས་ཕྱིར། །མངོན་ཤེས་པྲ་སྒྲུབ་ཟབ་མོ་ཡི། །རིག་གཏད་ཆོ་གའི་བཀའ་དྲིན་མཛོད། །སློབ་མ་བསང་
སྦྱངས་དྲང་སྲོང་ནི། །སེར་སྐྱ་སྤུན་དུ་བསྐྱེད་པ་ལ། །ཡེ་ཤེས་སེམས་དཔའ་སྤྱན་དྲངས་བསྟིམ། །བུམ་པ་སྤྱི་བོར་བཞག་ནས་ནི། །རབ་མཛེས་བཀྲ་ཤིས་དབང་གི་བུམ། །
དམ་རྫས་བདུད་རྩི་ཆེན་པོས་བཀང༌། །སྙིང་གི་བུ་ལ་དབང་བསྐུར་བས། །ལོག་རྟོག་ཐེ་ཚོམ་དྲི་བྲལ་ཤོག །ཨ་བྷི་ཥིཉྩ་ཧཱུྃ། ལུས་ཀྱི་དྲི་མ་དག་འཇིག་རྟེན་དང་འཇིག་རྟེན་
ལས་འདས་པའི་གཟུགས་སྣང་ཐམས་ཅད་མངོན་སུམ་མ་བསྒྲིབས་པར་མཐོང་ཞིང་རིག་པར་བསམ། སྐུ་བུམ་པའི་དབང་ངོ༌། །སྔགས་ཀྱི་བཟླས་པའི་ལུང་བྱིན་ལ། །མེ་ཏོག་

༄༅། །སྤྱི་བོར་བཞག་ནས་ནི། །རིག་སྔགས་འདི་ནི་བཟླས་གྱུར་ན། །གསོ་བའི་ཤེས་རབ་ཕྱོགས་མེད་འཆར། །ཁ་དམར་རྡོ་ཐིག་གཏན་ལ་འབེབས། །ཁྱོད་ཀྱིས་འགྲོ་
བའི་དོན་གྱིས་ཤིག །གསུང་གི་དབང་ངོ༌། ༈ །ངག་གི་དྲི་མ་དག་སྒྲ་ཐམས་ཅད་ཐོས་པར་བསམ། །མེ་ལོང་བསྟན་ལ་སེམས་ངོ་སྤྲད། །རང་གི་དྲི་བྲལ་མེ་ལོང་ལ། །སྣང་
སྲིད་འཁོར་འདས་ཆོས་ཀུན་འཆར། །གསལ་བཞག་མེད་པར་ཤེས་གྱིས་ལ། །འཁྲུལ་པའི་དབང་དུ་གཏང་མི་བྱ། །ཐུགས་ཀྱི་དབང་ངོ༌། ༈ །ཡིད་ཀྱི་དྲི་མ་དག་རང་བྱུང་གི་
ཡེ་ཤེས་སྐྱེས་པར་བསམ། གཏོར་མ་མགོ་ཐོག་ཏུ་བཞག་ལ་བླ་མ་བརྒྱུད་པའི་མཚན་བརྗོད་དེ། །སྒྲུབ་པའི་ལུང་བྱིན་བཀའ་བསྒོ་བྱ། །མི་ལ་མི་བཤད་གསང་བར་གདམས། །རིག་གཏད་ཆོ་
གའི་ཐོ་ཆུང་འདི། །བརྗེད་པར་འདས་ཕྱིར་མདོ་ཙམ་བཀོད། །སློབ་དཔོན་མཁས་པའི་ཕྱག་ལེན་དང༌། །ངག་གི་རྒྱུན་འདི་རྩེ་གཅིག་ཉོན། །གལ་ཏེ་འདའ་བར་གྱུར་པ་ན། །

དངོས་གྲུབ་ཐོབ་པའི་སྐལ་བ་མེད། །ཆོ་ག་ཚུལ་བཞིན་སྤྱད་གྱུར་ན། །ཅི་འདོད་དངོས་གྲུབ་འབད་མེད་འགྲུབ། །རང་གཞན་དོན་གཉིས་ཡོངས་རྫོགས་བྱེད། །ས་མ་ཡཱ། རྒྱ་
རྒྱ་རྒྱ། །༠། ཉོ༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་དམ་ཅན་གྱི་མངོན་རྟོགས་གསལ་བའི་མེ་ལོང་ཞེས་བྱ་བ་བཞུགས་སོ། །གུ་རུ་དེ་ཝ་ཌཱ་ཀི་ནི་དྷ་རྨ་པཱ་ལ་ན་མ༔
བཀའ་སྲུང་དམ་ཅན་སྡེ་དགུ་ཡི། །མངོན་རྟོགས་མདོར་བསྡུས་རིམ་པ་ནི། །མཆོད་གཏོར་བསང་སྦྱངས་བྱིན་བརླབ་ནས། །རང་ཉིད་ལྷར་གསལ་མདུན་གྱི་མཁར། །ཆོས་
འབྱུང་དགྲ་བགེགས་པད་ཉིའི་སྟེང་། །སྐད་ཅིག་དྲན་རྫོགས་འཇའ་ལྟར་ཤར། །སྣང་ལ་རང་བཞིན་མ་གྲུབ་པ། །བཀའ་སྡོད་བྲན་འཁོར་ཚུལ་དུ་བསྐྱེད། །ཨོཾ་ཤུ་ནྱ་ཏཱ་
སོགས༑ དབུས་སུ་མ་ཧཱ་ཀཱ་ལ། གནོད་སྦྱིན་ཆེན་པོ་རྡོ་རྗེ་བདུད་འདུལ་སྐུ་མདོག་མཐིང་ནག་ཞལ་གཅིག་ཕྱག་གཉིས་པ། རབ་ཁྲོས་འཇིགས་རུང་ཕྱག་གཡས་ནོར་བུས་ཡུ་བ་

༄༅། །བྱས་པའི་གྲི་གུག་ནམ་མཁར་འཕྱར་བ། གཡོན་ཐོད་རློན་གྱི་ནང་དུ་བདུད་རྩིས་གང་བ་བསྣམས་ཤིང་། དར་ནག་གི་འཇོལ་བེར་གསོལ་བ། །མི་མགོའི་ཕྲེང་བས་
རྣམ་པར་བརྒྱན་ཏེ། ཙཎྜ་གྱི་བིང་ཆེན་རྐེད་པར་བཙུགས་ནས་རྟ་ནག་རྟིང་དཀར་རླུང་གི་ཤུགས་འཆང་བ་ལ་ཆིབས་པ་མེ་དཔུང་འབར་བའི་དབུས་ན་བཞུགས་པའོ། །འཁོར་
རྣམས་ནི་ཤར་དུ་ཨེ་ཀ་ཛ་ཊཱི་མཐིང་ནག་རབ་ཁྲོས་ཞལ་གཅིག་ཕྱག་གཉིས་སྤྱན་གསུམ་མཆེ་བ་བཞི་གཙིགས་པ། །ཁྲོ་མོའི་ཆ་ལུགས་ཡོངས་རྫོགས་གཡས་གྲི་གུག་དང་གཡོན་
ཐོད་ཁྲག་དྲེའུ་གྲྭ་པ་ལ་ཞོན་ཏེ། སྔ་ཤ་ལ་ཚོན་གྱི་དྲུ་བུ། ཕྱི་ཤ་ལ་ནད་ཀྱི་རྐྱལ་པ་བཏགས་པ། སྤྱི་བོར་ཟླ་ཚེས་ལྟེ་བར་ཉི་མས་བརྒྱན་ཏེ། མ་མོ་མཁའ་འགྲོའི་ཚོགས་ཀྱིས་
བསྐོར་ནས་མེ་རླུང་འཚུབས་པའི་དབུས་ན་བཞུགས་པར་བསམ། ལྷོར་ཁྱབ་འཇུག་ཆེན་པོ་རཱ་ཧུ་ལ་སྐུ་མདོག་རབ་ཏུ་འཇིག་རྩ་བ་གསུམ་གྱི་བསྐང་བཤགས་རྗེས།ས་པའི་ཁྲོ་

གཟུགས་སྐུ་སྨད་སྦྲུལ་འཇུག་ཏུ་འཁྱིལ་བའི། དབུ་དགུའི་གཙུག་ན་བྱ་རོག་གི་མགོ་བོས་བརྒྱན་པ། ཕྱག་གཡས་ན་སྦྲུལ་ཞགས། །གཡོན་ན་རྭའི་མདའ་གཞུ་བསྣམས་ཤིང་། །
མགོ་ལུས་ཐམས་ཅད་མིག་འཇིགས་སུ་རུང་བས་གང་བ། སྤྲིན་ནག་ཆུ་སྲིན་མགོ་དགུ་ལ་ཞོན་ནས། སྡེ་བརྒྱད་གཞན་ཐམས་ཅད་བྲན་དུ་ཁོལ་བར་བསམ་མོ། །ནུབ་ཏུ་མཁའ་
འགྲོའི་གཙོ་མོ་ཅེ་སྤྱང་དམར་མོ་རབ་ཏུ་ཁྲོས་པའི་གདོང་ཅན་ཁྲག་རལ་སྤྲུགས་པས་དགྲ་བགེགས་ལ་ནད་ཀྱི་ཆར་པ་འབེབས་པ། ལུས་གཅེར་བུར་ནུ་མ་ཐུར་དུ་འཕྱང་བའི།།
ཕྱག་བཞིའི་དང་པོ་ཐོད་ཁྲག །འོག་མ་གཉིས་ཀྱིས་གཡས་དགྲ་ཟོར། གཡོན་རྒྱུ་ཞགས་དང་མི་མགོ་འཕྱར་བ། དུར་བྱ་མགོ་དགུ་པ་ལ་ཞོན་ནས་དུར་ཁྲོད་མ་ལུས་ཀྱི་བདག་
མོར་གྱུར་པ། བྱང་དུ་གནོན་སྦྱིན་ཤན་པ་དམར་པོ་མཚལ་ཅོག་ལའམ་བྱུ་རུའི་མདོག་ཅན། སྟག་གི་གདོང་པ་རབ་ཁྲོས་ཕྱག་གཉིས་གཡས་ཟངས་གྲི་འབར་བས་དགྲ་སྲོག་

༄༅། །གཅོད་ཅིང་། གཡོན་དགྲ་སྙིང་རྒྱུ་མ་དྲོན་མོ་ཐོགས་པ། ཙིཏྟའི་ཕྲེང་བས་ལུས་ཀུན་བརྒྱན་ཏེ་གཡུ་འབྲུག་ཞོན་ནས་རང་འདྲའི་སྤྲུལ་པ་གྲངས་མེད་པ་དང་བཅས་ནས་
སྟོང་གསུམ་མྱུར་བའི་བདག་པོ་གྱུར། ཤར་ལྷོའི་དམ་ཅན་སྲོག་གི་སྤུ་གྲི་སྐུ་མདོག་མཐིང་ནག་རབ་ཏུ་ཁྲོས་ཤིང་འཇིགས་པའི་གཟུགས་ཅན་གྱི་སྲིན་པོའི་ཞལ་རྔམས་ཤིང་བརྗིད་
པར་ཕྱག་གཉིས་གཡས་སྤུ་གྲི། གཡོན་དམ་ཉམས་པའི་གློ་སྙིང་ཐོགས་པས་དར་ནག་འཇོལ་བེར་གྱོན་ཞིང་། མི་མགོའི་ཕྲེང་བ་ཅན་སེང་གེ་ལ་ཞོན་ཏེ་སྐྱེ་འགྲོ་ཐམས་ཅད་ཀྱི་
སྲོག་གི་བདག་པོར་གྱུར། ལྷོ་ནུབ་ཏུ་སྲིན་པོ་དགྲ་འདུལ་འཇིགས་བྱེད་དམར་ནག་ཁྲོ་གཏུམ་རབ་འཇིགས་ཞལ་གཅིག་ཕྱག་གཉིས། ཡས་ཀྱི་མཆེ་བས་བྲང་གི་ལྷེན་སྣར་
སླེབས༑ མས་ཀྱི་མཆེ་བས་དཔྲལ་བའི་དབྱིངས་སུ་སླེབས་པས་མི་རོ་ཆེམ་ཆེམ་དུ་ཟ་ཞིང་སྤྱི་བོར་སྤྱང་གདོང་ཁ་གདངས་ང་རོ་སྒྲོགས་པ། ཕྱག་གཡས་རལ་གྲི་ནམ་མཁར་འཕྱར་

བ༑ གཡོན་རྩེ་གསུམ་དང་རྒྱུ་ཞགས་བཟུང་སྟེ། མི་ལྤགས་རློན་པ་གྱོན་ཞིང་རོ་ལངས་མགོ་དགུ་ལ་ཞོན་པ། ཀེར་རུས་གར་བྱེད་དུང་ཕྱུར་གྲངས་མེད་ཀྱིས་བསྐོར་བ་ཕྱོགས་
བཅུའི་དགྲ་བགེགས་ཀྱི་གཤེད་མ་ཆེན་མོར་གྱུར་པ། ནུབ་བྱང་དུ་བདུད་ཤཱན་རོ་ཟན་དུད་མདོག་རབ་ཁྲོས་འཇིགས་རུང་བྱ་མགོ་ཅན་མཆེ་གཙིགས་སྤྱན་དམར་ཅན་ཁྲག་གི་རལ་
པ་སྤྲུག་ནུ་མ་འཕྱང་པ་ཕྱག་གཉིས་གཡས་རྒྱུ་ཞགས་དང་དགྲ་སྟ་འཕྱར་ཞིང༌། གཡོན་ཙིཏྟ་བསྣམས་ནས་ལྕགས་སྤྱང་མགོ་དགུ་ཞོན་ནས་དགྲ་བགེགས་སྒྲོལ་བར་གྱུར། བྱང་
ཤར་དུ་སྲོག་བདག་ཧོབ་སེ་དུག་ཧ་ལའི་མདོག་ཅན་མཐིང་ནག །རབ་ཁྲོས་འཇིགས་རུང་ཞལ་གཅིག་ཕྱག་བཞི། སྤྱི་བོར་བྱ་ཁྲི་མགོ་བོ་ཆེར་རྒོད་ཅིང་། ཕྱག་དང་པོ་གཉིས་
མདུང་དང་དུག་གི་རྐྱལ་པ་ཐོགས་པ། འོག་མ་གཉིས་མི་མགོ་རློན་པ་དང་ཕུར་པ་བསྣམས་ཤིང་། དྲེད་མོ་མགོ་དགུ་ལ་ཞོན་ནས་དམ་ཉམས་ཐམས་ཅད་ཀྱི་གཤེད་མར་གྱུར། །

༄༅། །དེ་དག་ཐམས་ཅད་ཀྱང་ཉི་མ་འབུལ་གྱི་གཟི་ལྡན། ཁྲོ་བ། གཏུམ་པ། འཇིགས་པ། རྔམས་པ། སྙིང་རྗེ་མེད་ཅིང་མི་ཤ་མི་ཁྲག་གསུར་ཆེན་གྱི་དྲི་ཚོར་བ་ཙམ་གྱིས་
བཟོད་གླགས་མེད་པ། རྐན་སྒྲ་རྡེབས་པ། སྐད་ཅིག་རེ་རེ་ལ་སྤྲུལ་པ་ཡང་སྤྲུལ་སུམ་སྤྲུལ་ཉི་ཟེར་རྡུལ་གྱི་གྲངས་ལས་འདས་པ་ཕྱོགས་བཅུར་འགྱེད་ནུས་པ་དང་། ཁམས་
གསུམ་སྲིད་གསུམ་མཐའ་དག་མྱུར་བ། བསྟན་དགྲ་ཐམས་ཅད་ཐལ་བའི་རྡུལ་དུ་རློག་པར་བྱེད་ཅིང་། རྣམ་འབྱོར་སྒྲུབ་པ་པོའི་བཀའ་ཉན་གསུམ་སྡོད་པར་གྱུར། རང་ཉིད་ཡི་
དམ་གྱི་ཐུགས་ཀ་དང་། ཁོང་རྣམས་ཀྱི་གནས་གསུམ་ནས་འོད་འཕྲོས་རང་རང་གི་གནས་ནས་སྔོན་གྱི་དམ་ཚིག་དབང་གིས་སྤྱན་དྲངས་བར་གྱུར། གསུར་ཆེན་གྱི་དུད་པ། །
ཞུན་ཆེན་གྱི་མར་མེ། ཐོད་རྔ་། རྐང་གླིང་། རོལ་མོའི་སྒྲ་སོགས་མཐུན་རྫས་རྣམས་འཚོགས་པའི་སྒོ་ནས་སྤྱན་འདྲེན་པར་བྱའོ། །ཤུ་བྷཾ། དགེའོ། ཏི༽ ༄༅། །དམ་

ཅན་སྡེ་དགུའི་མདངས་བསྐང་དྲེགས་པ་ཚར་གཅོད་བཞུགས་སོ། །དྷརྨ་པཱ་ལ་ན་མཿ སྐྱེ་མེད་དབྱིངས་ལས་འགག་མེད་ཤར། །སྣ་ཚོགས་སྐུར་སྟོན་མཐུ་སྟོབས་བདག །ཆོས་
སྐྱོང་གཙོ་བོ་སྡེ་དགུ་ཡི། །ཐུགས་དམ་བསྐང་བའི་རིམ་པ་ནི། །དུར་ཁྲོད་གནས་ཆེན་དབེན་པའི་སར། །བསྙེན་སྒྲུབ་ཉ་སྟོང་བརྒྱད་སོགས་དུས། །དཀྱིལ་འཁོར་མདའ་གང་
གྲུ་བཞིའི་སྟེང་། ཞིང་ཆེན་ཁྲག་སྣས་ཆག་ཆག་གདབ། །ཆོས་འབྱུང་རྩེ་བརྒྱད་ཐོད་པའི་ཁར། །དམར་ནག་མེ་རི་འབར་བའི་དབུས། །ལྕགས་སམ་བྷནྡྷར་འབྲུ་ནག་གི །
དཔལ་གཏོར་ཤ་ཁྲག་རྒྱན་དགུའི་རྩེར། དམར་ཆེན་ཙིཏྟའི་ཕྲེང་བ་ལ། །བྱ་ནག་མང་པོ་ལྡིང་ཚུལ་དང་། །ཉ་བོ་ཤ་དུམ་ཚེ་ཉུངས་དང༌། །གཙོ་འཁོར་རང་རང་སྐུ་འབག་
གཟུགས་༑ །གཞན་ཡང་སྨན་གཏོར་རཀྟ་དང༌། །དབང་ལྔའི་མེ་ཏོག་བསུར་ཆེན་སྤོས། །ཚིལ་ཆེན་མར་མེ་དོན་སྙིང་ལྔ། །ཁྱད་པར་སྐུ་གསུང་ཐུགས་རྟེན་དང༌། །མཐུན་

༄༅། །ལྡན་བསྐང་བ་དགྱེས་པའི་རྫས། །བསྒྲུབ་ལ་གསོལ་ཁའི་གཞུང་ལྟར་བཤམས། །ཞིང་ལྤགས་གདུགས་ཕུབ་ཡོལ་ནག་བྲེས། །རྒྱུ་མས་ལྡ་ལྡི་ཙིཏྟས་བརྒྱན། །ཤིན་
ཏུ་འཇིགས་རྔམ་སྐྱི་གཡའ་ཞིང་། །འབྱོར་ལྡན་བག་དྲོའི་སྤྱན་གཟིགས་དང༌། ཚོགས་ཀྱི་ལོངས་སྤྱོད་བཟང་བར་བཤམས། །རོལ་མོའི་ཚོགས་སྒྲ་མཆོད་པའི་སྤྲིན། །བསམ་
གྱིས་མི་ཁྱབ་དངོས་འབྱོར་དང་། །ཡིད་ཀྱིས་སྤྲུལ་ཞིང་བསྐང་བ་ནི། །རྩ་བ་གསུམ་གྱི་བསྐང་བཤགས་རྗེས། །རིགས་པ་གཟེངས་བསྟོད་འདི་སྐད་དོ། །ཧཱུྃ་མ་ཧཱ་ཀ་ལ་
གཤེགས་སུ་གསོལ། །ལེགས་ལྡན་ནག་པོ་གཤེགས་སུ་གསོལ། །དམ་ཅན་ཆེན་པོ་གཤེགས་སུ་གསོལ། །ནག་པོ་ཆེན་པོ་ཤེགས་སུ་གསོལ། །སངས་རྒྱས་བསྟན་སྲུང་
གཤེགས་སུ་གསོལ། །རྣལ་འབྱོར་དགྲ་ལྷ་གཤེགས་སུ་གསོལ། །རིག་འཛིན་སྲུང་མ་གཤེས་སུ་གསོལ། །བདུད་འདུལ་དམག་དཔོན་གཤེགས་སུ་གསོལ། །ཆོས་སྐྱོང་འཁོར་

བཅས་གཤེགས་སུ་གསོལ། །བྱེ་བ་ས་ཡ་དཔུང་གི་ཚོགས། །མ་ལུས་འཁོར་བཅས་གནས་འདིར་བྱོན། །སྔོན་གྱི་ཐུགས་དམ་དམ་ཚིག་དང་། བྱམས་གདུང་བརྩེ་བས་
གཤེགས་སུ་གསོལ། །འཇིགས་པའི་གནས་འདིར་པད་ཉི་ཟླ། །དགྲ་བགེགས་བསྐྱེལ་བའི་གདན་ལ་བཞུགས། །གུས་པས་ཕྱག་མཆོད་གྱེས་པར་བཞེས། །བསྟན་སྲུང་མཐུ་
རྩལ་དངོས་གྲུབ་རྩོལ། །ཧཱུྃ་བསྐང་ངོ་བསྐལ་པའི་ཐུགས་དམ་བསྐང་། །ཆོས་སྐྱོང་ཆེན་པོའི་ཐུགས་དམ་བསྐང་། །དཔལ་ལྡན་མགོན་པོའི་ཐུགས་དམ་བསྐང་། །གནོད་སྦྱིན་
ཆེན་པོའི་ཐུགས་དམ་བསྐང་། །ཞང་བློན་ཆེན་པོའི་ཐུགས་དམ་བསྐང༌། །རྡོ་རྗེ་བདུད་འདུལ་ཐུགས་དམ་བསྐང་། །དཔལ་ལྡན་ལྷ་མོའི་ཐུགས་དམ་བསྐང་། །ཨེ་ཀ་ཙ་ཏིའི་
ཐུགས་དམ་བསྐང་། །རེ་མ་ཏི་ཡི་ཐུགས་དམ་བསྐང་། །གཟའ་བདུད་རྒྱལ་པོའི་ཐུགས་དམ་བསྐང་། །མཁའ་འགྲོ་གཙོ་མོའི་ཐུགས་དམ་བསྐང་། །གནོད་སྦྱིན་དམར་ནག་

༄༅། །ཐུགས་དམ་བསྐང༌། །དམ་ཅན་ཆེན་པོའི་ཐུགས་དམ་བསྐང་། །སྲིན་པོའི་རྒྱལ་པོའི་ཐུགས།ཤཱན་ཏིང་རོ་ཟན །སྲོག་བདག་ཆེན་པོའི༴ །སྤྲུལ་པའི་འཁོར་
ཚོགས༴ ༑དམ་ཅན་རྒྱ་མཚོའི།ཡང་སྤྲུལ་བྱེ་བའི།ཧཱུྃ་ཐུགས་དམ་བསྐང་བའི་རྫས་མཆོག་ནི། །འབོད་པའི་དམ་རྫས་ཡིན་པའི་ཕྱིར། །གཡབ་དར་ནག་པོས་ཐུགས༴ །
བཞུགས་པའི་དམ་རྫས་ཡིན་པའི་ཕྱིར། །ཉི་ཟླ་པདྨས །སྐུ་རྟེན་དགྱེས་མཛད་ཡིན་པའི་ཕྱིར། །དར་ནག་གོ་ཟུས༴ །གསུང་རྟེན་དགྱེས་པའི་རྫས་ཡིན་ཕྱིར། །རྐང་གླིང་
ཐོད་རྔས །ཐུགས་རྟེན་དགྱེས་པའི་རྫས་ཡིན་ཕྱིར། །གྲི་སྙིང་སྲོག་མདས༴ །མི་འབྲལ་གྲིབ་བཞིན་འགྲོགས་པའི་ཕྱིར། །བླ་རྟེན་འཁོར་ལོས༴ །བསྟེན་པའི་དམ་རྫས་ཡིན་
པའི་ཕྱིར། །སྙུག་ཚབ་མདོས་དང་དར་སྣས༴ །དགྱེས་པའི་དམ་རྫས་ཡིན་པའི་ཕྱིར། གཏའ་གཏོར་ཆེན་པོས །མཐུན་པའི་དམ་རྫས་ཡིན་པའི་ཕྱིར། །ཐུན་གྱི་གཏོར་

མས༴ ༑རྒྱུན་དུ་ཕྲིན་ལས་བཅོལ་པའི་ཕྱིར། །རྒྱུན་གཏོར་ནར་མས༴ །དགྲ་བགེགས་གནས་ནས་འགུགས་པའི་ཕྱིར། །ལྕགས་ཀྱུ་འབར་བས༴ དམ་ཉམས་ཐར་མེད་
བཅིང་བའི་ཕྱིར། །སྦྲུལ་ནག་ཞགས་པས༴ །དམ་ཉམས་དབང་པོ་བསྡམ་པའི་ཕྱིར། །རྡོ་རྗེ་ལྕགས་སྒྲོག །དམ་ཉམས་རྣམ་ཤེས་མྱོས་པའི་ཕྱིར། །རྡོ་རྗེ་དྲིལ་བུས༴ །དགྲ་
བགེགས་བཙོན་དུ་འཇུག་པའི་ཕྱིར། །ལྕགས་ཁང་སྒོ་མེད༴ །དམ་ཉམས་ལྷ་དང་ཕྲལ་བའི་ཕྱིར། །རྫས་སྔགས་ཏིང་འཛིན༴ །དགྲ་བགེགས་གཟུགས་ཕུང་བཤིག་པའི་
ཕྱིར༑ །དྲག་པོའི་ཐུན་གྱིས༴ །གཟུགས་ཕུང་ཞལ་དུ་བསྟབ་པའི་ཕྱིར། །ཤ་ཁྲག་རུས་པས༴ །བྱད་དང་རྦད་གཏོང་བཟློག་པའི་ཕྱིར། །དམར་ཆེན་ཟོར་གྱིས༴ །དགྲ་ལ་འོ་
དོད་འབོད་པའི་ཕྱིར། །རྒྱ་མི་ནག་པོས༴ །དགྲ་ལ་ཆོ་འཕྲུལ་འགྱེད་པའི་ཕྱིར། །སྣ་ཚོགས་གཟུགས་ཀྱིས་ཐུགས་དམ་བསྐང༌། །ཧཱུྃ་གཞན་ཡང་ཐུགས་དམ་བསྐང་བ་ནི། །

༄༅། །སྤྱན་གཟིགས་དཀོར་བཅས་ཡིན་པའི་ཕྱིར། །རྟ་ནག་རྟིང་དཀས་ཐུགས་དམ་བསྐང་། །བརྗིད་ལྡན་གཡག་གིས༴ །ཤེལ་ནག་སྤྱི་དཀར་ལུག་གིས༴ །ཚེ་ཚེ་ར་
ཡིས༴ ༑ཀུ་ཀུ་ཁྱི་ཡིས༴ །མཁའ་ལྡིང་བྱ་ཡིས༴ །དབང་ལྔའི་མེ་ཏོག །བསུར་ཆེན་དུད་པས༴ །ཞུན་ཆེན་མར་མེས༴ །རྡོ་རྗེ་དྲི་ཆུས༔ བདུད་རྩི་ཞལ་ཟས༴༳ །དོན་སྙིང་ཤ་
རུས༴ ༑སྨན་རག་གཏོར་མས༴ །ཞལ་ཟས་ཚོགས་ཀྱིས༴ །རྔ་གཤང་རོལ་མོས༴ །དུར་ཁྲོད་བམ་གྱིས༴ །གསང་སྣ་མདོས་ཀྱིས །སྤྱན་གཟིགས་ལོངས་སྤྱོད༴ །དམ་རྫས་
མདངས་ཀྱིས༴ །ཐུགས་དམ་གཉེན་པོ་བསྐངས་གྱུར་ནས། །མཆོག་ཐུན་དངོས་གྲུབ་མྱུར་དུ་སྩོལ། །ཀྱེ། ཧཱུྃ་དགོངས་ཤིག་དམ་ཅན་རྒྱ་མཚོའི་ཚོགས། །མ་ཧཱ་ཀཱ་ལ་དགོངས་
སུ་གསོལ། །ལེགས་ལྡན་ནག་པོ༴ །རྣལ་འབྱོར་དགྲ་ལྷ༴ །གནོད་སྦྱིན་ནོར་བདག༴ །རིག་འཛིན་སྲུང་མ༴ །ཆོས་སྐྱོང་འཁོར་བཅས་དགོངས་སུ་གསོལ། །དོ་ནུབ་གནས་

འདིར་སྤྱན་ཡང་དྲངས། །དོ་ནུབ་ཐུགས་དམ་གཉན་པོ་བསྐང་། །དོ་ནུབ་གཡར་དམ་གཉན་པོ་བསྲེ། །ཁྱེད་རྣམས་རྒྱལ་སྲས་གུ་ཎ་ཡི། །སྤྱན་སྔར་ཁས་བླངས་དམ་བཅས་
པའི༑ །སློབ་དཔོན་རྒྱུད་ཀྱི་སྲུང་མ་སྟེ། །ངེད་ནི་རྣལ་འབྱོར་དམ་ཚིག་ཅན། །ཆོས་བདག་སློབ་བུ་རྒྱུད་འཛིན་ཡིན། །ཕན་ཚུན་གཅིག་ལ་གཅིག་བསྟན་འཚལ། །ཐ་ཚིག་
གཉེན་པོ་མ་བརྗེད་ཅིག །རྒྱང་ངེ་གཡེལ་ལེ་མ་མཛད་པར། །བརྩེ་གདུང་དུང་སེམས་ཅི་ཆེ་མཛོད། །ཁྱོད་ཀྱི་ཐུགས་དམ་བདག་གིས་བསྐང་། །བདག་གི་གཡར་དམ་ཁྱེད་
ཀྱིས་སྒྲུབས། །རྐྱེན་ངན་བཟློག་ལ་དངོས་གྲུབ་རྩོལ། །དེ་ལྟར་ཐུགས་དམ་གཉན་བསྐངས་ནས། །རྒྱན་གྱི་མཆོད་གཏོར་འདི་བཞེས་ལ། །རྣལ་འབྱོར་བདག་ཅག་འཁོར་
བཅས་ལ། །གཤིན་རྗེའི་འཁོར་ལོ་བསྐར་བ་བཟློག །ཕུར་བའི་དབལ་ཁ་འཕེན་པ༴ །མ་མོའི་ཐུན་ཟོར་འཕེན་པ༴ །རྒྱལ་པོའི་སྨྱོ་འབོག་བཏང་བ༴ །གཟའ་ཡི་ཀིཾ་ཀང་

༄༅། །འབེབས་པ༴ །བཙན་གྱི་བཟེར་ཐབས་གཏོང་བ༴ །ས་བདག་ཀླུ་ཡི་གཏད་ཁྲམ།བདུད་ཀྱི་ཞགས་ཁྲམ་བཏབ་པ༴ །མུ་སྟེགས་གདུག་པའི་ངན་སྔགས༴ །བཎྜའི་
ཧོམ་ཐུན་ཟོར་འཕེན༴ །སྐྱེ་བོས་མདའ་ཟོར་འཕེན༴ །བུད་མེད་དམོད་ཟོར་འཕེན༴ །བྱད་ཁ་ཕུར་ཁ་ཟོར་ཁ༴ །ཐུན་བཞིའི་མི་ཁ་སྨྲ་མཆུ༴ །བྱོལ་ཀ་ཆག་ཀ་མྱ་ངན༴ །སྦྱོར་
ངན་རྦད་འདྲེ་རྦོད་གཏོང་༴ །བསམ་ངན་མི་མཐུན་གདུག་རྩུབ༴ །ལོ་ཀག་ཟླ་ཀག་ཞག་ཀག༴ །ཟ་ཀག་བདུན་ཟུར་རྦད་འདྲེ༴ །དགྲ་སྣ་གྱོད་སྣ་བྱུར་སྣ༴ །ནད་སྣ་རིམས་སྣ་
ཡམས་སྣ༴ །ཐོག་བབས་ཤོ་རྩིས་བབས་པ༴ །དལ་བབས་བདུད་བབས་དགྲ་ཆག༴ །ནད་སྲི་མཚོན་སྲི་རྦབ་སྲི༴ །དགྲ་སྲི་གོད་སྲི་ངན་སྲི༴ རྒན་སྲི་གཞོན་སྲི་དར་སྲི་
བཟློག༴ །ལྟས་ངན་གློ་བུར་ཡེ་འདྲོག་བཟློག །གཤེད་འཁོར་དུས་མིན་འཆི་བ་བཟློག །རྐྱེན་ངན་གནོད་པའི་ཚོགས་རྣམས་ཀུན། །དགྲ་བགེགས་འབྱུང་པོའི་སྟེང་དུ་

བསྒྱུར༑ །བཟློག་ཅིག་བསྒྱུར་ཅིག་ས་མ་ཡ། །ཅེས་བརྗོད་མི་མཐུན་བར་ཆད་བཟློག །དམ་བསྐང་མཆོག་ཐོབ་ཕྲིན་ལས་རྣམས། །ཐོགས་མེད་སྒྲུབ་བྱེད་བཀའ་སྲུང་གི །
མདངས་བསྐང་བླ་མའི་གསུང་གི་རྒྱུན། །མ་ནོར་ཟུར་དུ་བཀོད་པས་དགེ །བདུད་དང་དགྲ་ལས་རྒྱལ་བར་ཤོག། །། ཐུ༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་བཀའ་
སྲུང་སྡེ་དགུའི་མཆོད་བསྟོད་བསྐུལ་གསུམ་སྤུ་གྲི་དུག་ངར་བཞུགས་སོ། །ན་མཿསརྦ་དྷརྨ་པཱ་ལ་ཡེ། ཀུན་འདུས་རྒྱལ་བའི་དཀྱིལ་འཁོར་དུ། །དབང་ཐོབ་དམ་ལྡན་བསྙེན་སྒྲུབ་
ཐེངས༑ །ལྟ་བའི་གདེང་ཐོབ་རྣལ་འབྱོར་ལ། །ཆོས་སྐྱོང་མ་བསྒྲུབས་པར་ཡང་འཁོར། །འོན་ཀྱང་དམ་ཅན་སྡེ་དགུ་ཡི། །གཏོར་མཆོད་བསྟོད་བསྐུལ་མདོར་བསྡུས་པ། །བླ་
མའི་གསུང་ལས་ལེགས་འོངས་བྲི། །དགྱེས་བཞིན་བཀའ་གནང་སྟོང་གྲོགས་མཛོད། །དུར་ཁྲོད་གནས་ཆེན་དབེན་གནས་སུ། །ཤ་ཁྲག་བརྒྱན་པའི་གཏོར་མའི་ཚོགས། །

༄༅། །སྨན་རག་མཆོད་རྫ་ས་སྤྱན་གཟིགས་བཤམ། །མཐུན་རྟེན་བསྐང་རྫས་འཛོམ་པར་བསག །བདག་ཉིད་རྩ་གསུམ་ལས་གཞུང་བསྲང་། །དེ་ནས་བཀའ་སྲུང་མཉེས་
བྱའི་ཕྱིར། །ཨོ་བརྗོད་སྣོད་བཅུད་སྟོང་པར་སྦྱངས། །ཨཱབརྗོད་ཐོད་པ་སྟོང་གསུམ་མཉམ། །ཧཱུྃ་བརྗོད་དེ་ནས་དགྲ་བགེགས་ཀྱི། །ཤ་ཁྲག་རྒྱ་མཚོར་འཁྱིལ་པ་ལས། །ངོ་
བོ་ཟག་མེད་བདུད་རྩིར་བརླབ། །གསུར་ཆེན་དུད་པ་རོལ་མོ་དང་། །གདུང་བའི་དབྱངས་བཅས་འདི་སྐད་དུ། །ཧཱུྃ་དད་པ་དང་ནི་དམ་ཚིག་གིས། །ཚུར་གཤེགས་བཀའ་སྲུང་
སྤྱན་འདྲེན་ནོ། །སྟོབས་ལྡན་སྡེ་དགུ་འཁོར་དང་བཅས། །མཆོད་པའི་གནས་འདིར་གཤེགས་སུ་གསོལ། །ས་མ་ཡ་ཛ་ཛཿ །ཧཱུྃ་དུར་ཁྲོད་རབ་འཇིགས་གཞལ་ཡས་འདིར། །
ཤ་ཁྲག་རྒྱ་མཚོར་འཁྱིལ་བའི་ཀློང་། །བསྟན་བཤིག་མ་རུངས་བསྒྲལ་པའི་ཕྱིར། །བཀའ་སྲུང་འཁོར་བཅས་བཞུགས་སུ་གསོལ། ས་མ་ཡ་སྟྭཾ། ཧཱུྃ་སངས་རྒྱས་བསྟན་པ་

བསྲུང་བའི་མཐུ་རྩལ་ཅན། །འཇིག་རྟེན་འདས་ཀྱང་འཁོར་བའི་ཆ་ལུགས་འཛིན། །དུས་ལས་མི་འདའ་དམ་ཉམས་སྙིང་འབྱིན་པ། །དམ་ཅན་ཆོས་སྐྱོང་རྣམས་ལ་ཕྱག་འཚལ་
ལོ༑ །ཨ་ཏི་པུ་ཧོ། ཧཱུྃ་ཞིང་བཅུ་བསྒྲལ་བའི་ཁྲག་རྣམས་མཚོ་ཆེན་བསྐྱིལ། །དབང་པོ་རྣམ་ལྔའི་མེ་ཏོག་གཅལ་དུ་བཀྲམ། །གསུར་ཆེན་བདུག་སྤོས་དུད་པ་སྤྲིན་ལྟར་
གཏིབས༑ །ཞུན་ཆེན་སྣང་གསལ་མར་མེ་ཉི་བས་གསལ། །རྡོ་རྗེ་དྲི་ཆུ་བྱུག་པའི་རྫིང་བུ་མཛེས། །དོན་སྙིང་ཤ་རུས་ཞལ་ཟས་རི་ལྟར་སྤུངས། །ཐོད་རྔ་རྐང་གླིང་རོལ་མོ་
འབྲུག་ལྟར་སྒྲོག །རང་རང་མཐུན་པའི་དམ་རྫས་མ་ཚང་མེད། །སྨན་རཀ་གཏོར་ཚོགས་སྤྱན་གཟིགས་ལོངས་སྤྱོད་རྣམས། །གཟུགས་སྒྲ་དྲི་རོ་རེག་བྱ་བདེ་བའི་མཆོག  །
བཀའ་སྲུང་དྲག་པོ་འཁོར་དང་བཅས་ལ་འབུལ། །མངོན་སྤྱོད་དྲག་པོའི་ཕྲིན་ལས་མྱུར་དུ་སྒྲུབས། །རང་རང་རྩ་སྔགས་ཤམ་བུ་རུ། ཨརྒྷཾ་ནས་ཤཔྟའི་བར། །རཱུ་པ་ནས་ས་མ་

༄༅། །ཡེ་ཨཱཿཧཱུྃ་གི་བར། །མ་ཧཱ་སརྦ་པཉྩསོགས་ཀྱིས་བདུད་རྩི། །མ་ཧཱ་རཀྟ་སོགས་ཀྱི་རཀྟ། མ་ཧཱ་བ་ལིཾ་ཏས་གཏོར་མ་དགྲ་བོའི་མཾ་ས། །ཙིཏྟ་རཀྟ། ཀེཾ་ནི་རི་ཏི་ཁ་ཁ་
ཁཱ་ཧི་ཁཱ་ཧི། སརྦ་ཤ་ཏྭཾ་ཨི་དཾ་གྲྀ་ཧྞ་སྭཱ་ཧཱ། སརྦ་པཱུ་ཛ་བོ་དྷི་ཙིཏྟ་ག་ཎ་གུ་ཧྱ་ཧོ། །དེ་ནས་ཁྱད་པར་གྱི་མཆོད་པ་ནི། །འབྲུབ་ཁུང་ནང་དུ་ལིང་ག་ནི། །དགྲ་བོ་དངོས་སུ་གསལ་
གདབ་ལ། །དབྱངས་ཀྱི་ང་རོས་འདི་སྐད་བརྗོད། །ཧཱུྃ་དམ་ཉམས་དགྲ་བོ་ལས་ངན་མ་རུངས་འདིའི། །གཟུགས་ཕུང་མཆོད་པར་འབུལ་གྱིས་བཞེས་སུ་གསོལ། །ཕྱི་ཡི་
དབང་པོ་རྣམ་ལྔ་མཆོད་པར་བཞེས། །ནང་གི་དོན་སྙིང་རྣམ་ལྔ་མཆོད་པར་བཞེས། །གསང་བའི་བླ་ཚེ་སྲོག་དབུགས་མཆོད་པར་བཞེས། །ཀླད་རུས་རྐང་དང་ཁོང་ཁྲག་མཆོད་
པར་མཉེས། །རི་རབ་སྐུ་བཞེངས་གནམ་སའི་ཞལ་ཕྱེས་ལ། །གངས་དཀར་མཆེ་གཙིགས་གློག་དམར་ལྗང་སྐྱོངས་ཤིག །སྟོང་གསུམ་མིད་པར་དགྲ་བགེགས་མ་ལུས་ཐོབ། །

འདོད་ཆག་ཁྲག་ལ་ལྕིབ་ལྕིབ་དགྱེས་པར་རོལ། །ཞེ་སྡང་རུས་ལ་ཁྲུམ་ཁྲུམ་དགྱེས་པར་རོལ། །གཏི་མུག་ཤ་ལ་ཆེམ་ཆེམ་དགྱེས་པར་རོལ། །ཞལ་དང་མགུལ་དུ་བསྟབས་སོ་
ཁ་རཾ་ཁཱ་ཧི། །རེངས་པར་བཞེས་ཤིག་རོལ་ཅིག་ཁ་རཾ་ཁཱ་ཧི། །གནོད་སྦྱིན་རྡོ་རྗེ་བདུད་འདུལ་ཞལ་དུ་སྟོབས། །རེངས་པར་བཞེས་ཤིག་རོལ་ཅིག་ཁ་རཾ་ཁཱ་ཧི། །མ་གཅིག་ཨེ་
ཀ་ཛ་ཊཱའི་ཞལ་དུ་སྟོབས། །རེམས་པར༴ །འགྲེས་སོ། །གཟའ་བདུད་རཱ་ཧུ་ལ་ཡི་ཞལ་དུ་སྟོབས། །རེངས་པར༴ །མཁའ་འགྲོ་ཅེ་སྤྱང་མཆུ་དམར་ཞལ་དུ་སྟོབས། །རེངས་
པར༴ ༑གནོད་སྦྱིན་ཤན་པ་དམར་ནག་ཞལ་དུ་སྟོབས། །རེངས་པར༴ །དམ་ཅན་སྲོག་གི་སྤུ་གྲིའི་ཞལ་དུ་སྟོབས། །རེངས་པར༴ །སྲིན་པོ་རོ་ལངས་འཇིགས་བྱེད་ཞལ་དུ་
སྟོབས༑ །རེངས་པར༴ །བདུད་མོ་རོ་ཟན་ནག་མོའི་ཞལ་དུ་སྟོབས། །རེངས་པར༴ །ལས་མཁན་ཧོབ་སེ་ནག་པོའི་ཞལ་དུ་སྟོབས། རེངས༴ ལོ་དང་ཟླ་བར་མ་བཞག་

༄༅། །མྱུར་དུ་སོད། །ཞག་དང་ཟ་མར་མ་བཞག་མྱུར་དུ་སོད། །འགོ་བའི་ལྷ་ལྔ་སྐྱོབ་པའི་ལྷ་དང་ཕྲོལ། །ཟ་འདྲེ་ཤི་གཤེད་གནོད་པའི་བདུད་དང་སྤྱོད། །དམ་ཉམས་ཕ་
ཚན་ནང་དམེ་ཤི་འཛིངས་ཐོངས། །ངུ་འབོད་གནམ་འདེབས་བྲང་བརྡུང་བྱེད་དུ་ཆུག །གློ་བུར་རིམས་ནད་དྲག་པོ་ཆར་ལྟར་ཕོབ། །སྙིང་དུ་སྡུག་པའི་ཆུང་མ་མལ་དུ་སོད། །
ཡིད་ལ་གཅེས་པའི་བུ་ཆུང་པང་ནས་ཕྲོགས། །བརྩིགས་པའི་མཁའ་ཤིག་བསགས་པའི་ནོར་རྫས་སྟོར། །བཏབ་པའི་ལོ་ལ་སད་སེར་འབུ་ཐན་ཐོངས། །ཟ་བའི་ཟས་མེད་མུ་
གེའི་བསྐལ་པ་ཆེ། །མཛའ་བའི་གཉེན་ཕྲོལ་ཡི་མུག་ག་ཆད་ཕོབ། །རླུང་མཁྲིས་བད་ཀན་འདུ་བ་ཁོང་ནས་དཀྲུགས། །ཁོང་ཁྲག་ཐང་ལ་སྐྱུག་ཅིང་འཆི་རུ་ཆུག །སྨྱོ་འབོག་
བརྒྱལ་དང་གག་ལྷོག་མཛེ་འབྲས་ཐོངས། །བརྒྱད་ཅུ་རྩ་གཅིག་ལྟས་ངན་ཆར་ལྟར་ཕོབ། །སུམ་བརྒྱ་དྲུག་ཅུའི་ཡེ་འདྲོག་དགྲ་ལ་ཐོངས། །བདུན་བརྒྱ་ཉི་ཤུ་གློ་བུར་སྟབས་ཉེས་

ཐོངས༑ །རྣམ་བརྒྱད་དུས་མི་འཆི་བ་དམ་ཉམས་སོད། །སྟོང་ཕྲག་བརྒྱད་ཅུའི་བགེགས་ཀྱི་ཕོ་བྲང་ཐོབ། །གནམ་གྱི་འཇུ་ཐག་སྟེང་ནས་མྱུར་དུ་ཆོད། །ས་ཡི་བརྟན་ཕུར་འོག་
ཏུ་དྲུང་ནས་ཆོད། །ཁ་རྗེ་བསོད་ནམས་ཟ་ཐང་མཐའ་ནས་བསྡུས། །རྒན་རིམ་སྡོང་རྒན་འགྱིལ་ལྟར་གཡས་ནས་སོད། །གཞོན་རིམ་མེ་ཏོག་སྐམ་ལྟར་མས་ནས་སོད། །དར་
སྒང་བླག་ལ་ཐོག་བཞིན་བཙན་ཐབས་སོད། །ཕོ་རྒྱུད་མེ་ལ་ཆུ་བཞིན་མཆི་རུ་ཆུག །མོ་རབས་རྩྭ་ལ་ཟོར་བཞིན་འཆི་རུ་ཆུག །བན་བོན་སྒོ་ང་བྲག་ལ་བརྡབ་བཞིན་འཆི་རུ་
ཆུག །ཤི་རྒབ་ནགས་ལ་མེ་བཞིན་མཆེད་དུ་ཆུག །གསོན་རྒབ་རྩྭ་ཤིང་སུངས་ལར་འཕེལ་མ་འཇུག །ཕ་མ་ཕ་སྤུན་ཚ་ཞང་སོ་སོར་སོད། །བུ་དང་ཚ་བོ་ཡང་ཚ་རིགས་བརྒྱུད་
ཆོད༑ །བདུན་བརྒྱུད་རྩད་ཆོད་ཐལ་བ་རླུང་ལ་བསྐུར། །སྔོན་གྱི་རྒྱལ་བ་རིགས་འདུས་བཀའ་མ་བཅག །རིངས་རབས་སྔགས་འཆང་དམ་ལྡན་བསྟན་པ་སྲུངས། །ད་ལྟ་

༄༅། །རིགས་འཛིན་བདག་གི་བཀའ་མ་བཀྲལ། །ཐུགས་དམ་ཞལ་བཞེས་གཉན་པོ་དྲན་མཛོད་ལ། །བཅོལ་པའི་ཕྲིན་ལས་མྱུར་དུ་འགྲུབ་པར་མཛོད། །ཅེས་གདབ། དེ་
ནས་བསྟོད་ཅིང་བསྙེན་བསྒྲུབས་ནས། །འབོད་རྦད་བསད་པའི་ལས་ཁ་བསྒྱུར། །བསྐུལ་ཞིང་དམ་ལ་གནས་པར་བྱའོ། །གདུང་བའི་ཡིད་དང་སྙན་པའི་དབྱངས། །རོལ་མོ་
བཅས་པས་འདི་སྐད་བསྟོད་དོ། ༈ །ཧཱུྃ་ཆོས་ཀྱི་དབྱིངས་ལས་འགག་མེད་སྐུར་སྟོན་པའི། །རྡོ་རྗེ་བདུད་འདུལ་གནོད་སྦྱིན་ཆེན་པོའི་སྐུ། །འཇིགས་རུང་མཐིང་ནག་ཞལ་
གཅིག་ཕྱག་གཉིས་བརྗིད། །ནོར་བུ་གྲི་གུག་ཐོད་ཁྲག་དགྲ་སྙིང་བསྣམས། །དར་ནག་བེར་གསོལ་མི་མགོའི་ཕྲེང་བས་བརྒྱན། །ཙནྡན་བིང་ཙུགས་རྟ་ནག་རྟིང་དཀར་
བཅིབས༑ །བསྟན་པ་གཉན་སྲུང་བཀའ་ཡི་བྱ་ར་མཛད། །ཆོས་སྐྱོང་ཡོངས་ཀྱི་རྗེ་ལ་ཕྱག་འཚལ་བསྟོད། །བྷོ་མ་གཅིག་དཔལ་ལྡན་ཨེ་ཀ་ཙ་ཏི་མ། །མཐིང་ནག་རབ་ཁྲོས་

སྤྱན་གསུམ་མཆེ་བ་གཙིགས། །ཁྲོ་མོའི་ཆས་རྫོགས་ཕྱག་གཉིས་གྲི་ཐོད་འཛིན། །དྲེའུ་རྟ་ཞོན་ཞིང་ཚོན་དྲུ་ནད་རྐྱལ་བཏགས། །སྙན་གཡས་སེང་ཆེན་གཡོན་པ་སྦྲུལ་ནག་
འཕྱོ་༑ །སྤྱི་བོར་ཟླ་ཚེས་ལྟེ་བར་ཉི་མས་བརྒྱན། །མེ་རླུང་འཚུབས་པའི་ཀློང་ནས་དགྲ་བགེགས་སྒྲོལ། །དམ་ལྡན་བུ་བཞིན་སྐྱོང་ལ་ཕྱག་འཚལ་བསྟོད། །ཧཱུྃ་བསྟན་སྲུང་ཁྱབ་
འཇུག་ཆེན་པོ་རཱ་ཧུ་ལ། །དུད་ཁ་རབ་ཁྲོས་སྐུ་སྨད་སྦྲུལ་མཇུག་འཁྱིལ། །དབུ་དགུ་གཙུག་ན་བྱ་རོག་མགོ་ཡིས་བརྒྱན། །གཡས་གཡོ་སྦྲུལ་ཞགས་རཱ་ཡི་མདའ་གཞུ་
བསྣམས༑ །མགོ་ལུས་མིག་དང་སྤྲིན་ཞོན་ཀུན་ཏུ་མྱུལ། །སྡེ་བརྒྱད་བྲན་ཁོལ་མཐུ་སྟོབས་རྫུ་འཕྲུལ་བདག །དམ་ལྡན་སྐྱོང་ཞིང་དམ་ཉམས་སྲོག་རྩ་གཅོད། །དྲེགས་པའི་
གཙོ་བོ་ཁྱོད་ལ་ཕྱག་འཚལ་བསྟོད། །ཧཱུྃ་གནས་དང་ཡུལ་གྱི་ཤ་ཟ་མཁའ་འགྲོའི་གཙོ། །རབ་འཇིགས་དམར་མོ་ཅེ་སྤྱང་མགོ་དགུ་མ། །ཁྲག་རལ་སྤྲུགས་པས་སྟོང་གསུམ་ནད་

༄༅། །ཀྱིས་འགེངས། །གཅེར་བུ་རྒྱན་མེད་ནུ་མ་ཐུར་དུ་འཕྱང་། །ཕྱག་བཞི་དང་པོ་གྲི་གུག་ཐོད་ཁྲག་གདེངས། །འོག་གཉིས་དགྲ་ཟོར་སྦྲུལ་ཞགས་མི་མགོ་ཕྱར། །དུར་
བྱ་མགོ་དགུ་ཞོན་ནས་དུར་ཁྲོད་མྱུལ། །དམ་ཉམས་སྲོག་གཅོད་གཙོ་མོར་ཕྱག་འཚལ་བསྟོད། །ཧཱུྃ་གནོད་སྦྱིན་བཤན་དམར་དམ་ཉམས་སྲོག་གཅོད་གཙོ། །མཚལ་མདོག་
སྟག་གདོང་ཟངས་གྲི་དགྲ་སྙིང་འདེབས། །རྒྱུ་མ་ཟ་ཞིང་སྙིང་ཕྲེང་ག་ཤ་གྱོན། །གཡུ་འབྲུག་ཞོན་ནས་སྐད་ཅིག་སྟོང་ཁམས་བསྐོར། །རང་འདྲའི་སྤྲུལ་བ་གྲངས་མེད་ཕྱོགས་
བཅུར་འགྱེད། །ཉིན་བཞིན་དྲེགས་པ་ཕོ་རྒྱུད་བྲན་དུ་ཁོལ། །མཚན་བཞིན་མ་རྒྱུད་ཐམས་ཅད་དབང་དུ་སྡུད། །བཀའ་འདས་གཤེད་མ་ཁྱོད་ལ་ཕྱག་འཚལ་བསྟོད། །ཧཱུྃ་
བཀའ་སྲུང་དམ་ཅན་སྲོག་གི་སྤུ་གྲི་ནི། །མཐིང་ནག་རབ་ཁྲོས་འཇིགས་རུང་རྔམས་པའི་ཞལ། །སྤྱན་དམར་སྨིན་གཡོ་སྐྲ་སེར་གྱེན་དུ་འབར། །ལྕགས་ཀྱུ་སྤུ་གྲི་དགྲ་བོའི་གློ་

སྙིང་བསྣམས། དར་ནག་བེར་གྱོན་མི་མགོའི་ཕྲེང་བས་བརྒྱན། །སེང་གེ་ཞོན་ནས་སྟོང་ཁམས་མ་ལུས་མྱུལ། །སྤྲུལ་པ་ཡང་སྤྲུལ་དགྲ་སྲོག་ཆུ་བཞིན་འཐུང༌། །བཟློག་མེད་
དགྲ་དཔུང་ནག་པོར་ཕྱག་འཚལ་བསྟོད། །ཧཱུྃ་སྲིན་པོའི་རྒྱལ་པོ་དགྲ་འདུལ་འཇིགས་བྱེད་ནི། །དམར་ནག་རབ་འཇིགས་ཁྲོ་གཏུམ་སྲིན་པོའི་ཞལ། །མཆེ་བ་བྲང་སླེབ་མི་རོ་
ཞལ་ཏུ་གསོལ། །སྤྱི་བོར་སྤྱང་གདོང་ཁ་གདངས་ང་རོ་སྒྲོག །རལ་གྲི་རྩེ་གསུམ་རྒྱུ་ཞགས་ནམ་མཁར་འཕྱར། །མི་ལྤགས་གྱོན་ནས་རོ་ལངས་མགོ་དགུ་ཞོན། །འཁོར་དུ་ཀེང་
རུས་གར་བྱེད་རྒོད་པས་བསྐོར། །དམ་ཉམས་རྩད་གཅོད་ཁྱོད་ལ་ཕྱག་འཚལ་བསྟོད། །ཧཱུྃ་ཤན་ཏི་རོ་ཟན་བདུད་མོ་བྱ་རྒོད་མགོ །དུང་མདོག་མཆེ་གཙིགས་ཁྲག་རལ་ཕྱོགས་
བཅུར་སྤྲུག །མི་སྡུག་ནུ་མ་བྲང་གི་ངོས་ལ་འཕྱངས། །གཅེར་བུ་མི་ལྤགས་སྙིང་ཕྲེང་ག་ཤ་གྱོན། །གཡས་གཡོན་རྒྱུ་ཞགས་དགྲ་རྟ་དགྲ་སྙིང་འཕྱར། །སྤྱང་མོ་མགོ་དགུ་ཞོན་

༄༅། །ནས་སྟོང་གསུམ་མྱུལ། །སྐད་ཅིག་རེ་ལ་དགྲ་སྲོག་འབུམ་འབུམ་གཅོད། །རྣལ་འབྱོར་སྲུང་མའི་གཙོ་མོ་ཁྱོད་ལ་བསྟོད། །ཧཱུྃ་རྒྱལ་བའི་བསྟན་སྲུང་ལས་མཁན་དགྲ་
བོའི་གཤེད། །སྲོག་བདག་ཧོབ་སེ་ཧ་ལ་ནག་པོའི་མདོག །རབ་འཇིགས་ཁྲོ་ཞལ་གཙུག་ནས་ཁྲ་མགོ་རྒོད། །མཆེ་གཙིགས་དུག་རླངས་ནག་པོས་དགྲ་བོ་གསོད། །ཕྱག་བཞི་
དང་པོ་མདུང་དང་དུག་རྐྱལ་བསྣམས། །འོག་མ་ཕུར་བུ་དམ་ཉམས་མགོ་རློན་ཟ། །དྲེད་མོ་མགོ་དགུ་བཅིབས་ནས་སྟོང་ཁམས་མྱུལ། །རྣལ་འབྱོར་གྲོགས་མཛད་དགྲ་གཤེད་
ཕྱག་འཚལ་བསྟོད། །ཧཱུྃ་ཀུན་འདུས་རྒྱལ་བ་བླ་མའི་སྤྱན་སྔ་རུ། །ཁས་བླངས་དམ་བཅས་སྲོག་གི་སྙིང་པོ་ཕུལ། །སྒྲུབ་པོའི་སྐུ་དགྲ་སྒྲོལ་བར་མནའ་ཕུལ་བ། །དམ་ཅན་
བཀའ་སྲུང་སྡེ་དགུ་འཁོར་དང་བཅས། །སྔོན་གྱི་དམ་ཚིག་གཉན་པོ་དྲན་མཛོད་ལ། །རང་རང་མཐུན་བའི་དམ་རྫས་མཆོད་པར་བཞེས། །བོས་བའི་དུས་སུ་མ་ཐོགས་མྱུར་དུ་

སྤྱོན༑ །རྦད་ཚེ་མངགས་པའི་ལས་རྣམས་མྱུར་དུ་སྒྲུབས། །ཞེས་བསྟོད། དེ་ནས་བསྙེན་པ་བྱ་བ་ནི། རང་ཉིད་རྩ་གསུམ་སྐུར་གསལ་བའི། །བྲན་དུ་ཆོས་སྐྱོང་སྤྲིན་བཞིན་
འདུས༑ །གང་འདོད་ཕྲིན་ལས་སྒྲུབས་བསམས་ནས། །སྔགས་རྣམས་དྲིལ་ནས་བཟླས་པར་བྱ། །གྲངས་ཚད་འབུམ་ཕྲག་གསུམ་ཡིན་ནོ།། ༄༅། །བྱིན་རླབས་བླ་སྒྲུབ་
ལས་དམ་ཅན་སྡེ་དགུའི་སྒྲུབ་ཐབས་དྲག་པོ་མཚོན་ཆའི་འཁོར་ལོ་དགྲ་སྲོག་དམར་འབྱིན་བཞུགས་སོ། །ཨོཾ་མ་ཧཱ་ཀཱ་ལ་ཀཱ་ཡ་ཝཱ་ཀ་ཙིཏྟ་རཏྣ་སིདྡྷི་ན་མ། བཀའ་སྲུང་དམ་ཅན་སྡེ་
དགུ་ཡི། །བསྙེན་པ་སྔོན་དུ་རབ་རྫོགས་ནས། །སྒྲུབ་དུས་དབེན་བའི་གནས་མཆོག་ཏུ། །སྐུ་རྟེན་དར་ནག་མ་ཉམས་ལ། གྲི་ཁྲག་ཚོན་སྦྱར་རང་རང་གི །སྐུ་གཟུགས་བྲིས་
པའི་འཕྱར་དར་ནི། །རབ་གནས་མངའ་གསོལ་བྱས་པ་དགྲམ། །གསུང་རྟེན་ཐོད་རྔ་མི་རྐང་དུང་། །གསང་བའི་རྔ་སོགས་རོལ་མོ་བསགས། །ཐུགས་རྟེན་གྲི་རྒོད་བསད་

༄༅། །བའི་སྙིང་། སྐྱེས་དང་བགྲི་ཁར་སོང་བ། །རྩ་གསུམ་མ་ཉམས་ནང་ཉིད་དུ། །མཐིང་ཤོག་དག་ལ་གསེར་དངུལ་གྱིས། །སྲོག་སྔགས་བྲིས་ལ་གཞུག་བྱས་ནས། །རྒོད་སྒྲོ་
མ་ཉམས་བསྒྲོན་པའི་མདར། །དར་ནག་གཏུམས་ལ་གདགས་པར་བྱ། །བླ་རྡོ་ཕ་ཝང་ལོང་བུ་ལ། །གསེར་གྱིས་ཧཱུྃ་ཏྲི་བྲིས་པ་ལ། །གསེར་དངུལ་ཟངས་ལྕགས་མུ་ཏིག་
གཡུ༑ །བྱུ་རུ་མན་ཤེལ་མིག་མེད་དང་། །གསེར་གྱི་མོ་ཁབ་ཟངས་སྐུད་ལྕགས་བཅས་བྱས། །སྲོག་སྔགས་བྲིས་པའི་དར་རྣམས་གཏུམས། །ག་འུར་བཅུག་ལ་མ་བྲལ་
བཅངས༑ །འདི་ཡིས་མི་འབྲལ་གྲིབ་ལྟར་འགྲོགས། །གཞན་ཡང་རྟ་ནག་གཡག་ནག་དང༌། །ཁྱི་ནག་བྱ་ནག་ར་ལུག་ནག །གསོན་པོ་རྟེན་གཟུགས་མ་གྲུབ་ན། །གསོབ་
དབུལ་ཡང་ན་བྲིས་ཀྱང་རུང་། །སྨྱུག་ཚལ་དར་སྣས་རྒྱན་པ་གཟུགས། །རྟག་གཏོར་བརྟེན་གཏོར་ཐུན་གཏོར་དང༌། །མཆོད་རྫས་ཅི་འབྱོར་བཤམ་པར་བྱ། །དེ་ནས་རང་ཉིད་

ལས་གཞུང་བསྲང་། །མདུན་དུ་དམ་ཅན་སྡེ་དགུ་པོ། །རྗེ་ལ་བྲན་བཞིན་གསལ་བར་སྐྱེད། །གུས་བཏུད་གདུང་སེམས་ལྡན་པར་བྱའོ། །སྤྱན་འདྲེན་མཆོད་བསྟོད་སྔར་བཞིན་
བྱ༑ །རང་ཉིད་ཡི་དམ་ཐུག་ཀ་ནས། །སྔགས་ཕྲེང་བུང་བའི་རྣམ་པ་ཅན། །གྲངས་མེད་སྔགས་ཀྱི་དར་དིར་སྒྲོག །བཀའ་སྲུང་རྣམས་ཀྱི་སྣ་ནས་ཞུགས། །སྙིང་ག་པད་མ་ཁ་
བྱེ་བའི། །སྲོག་གི་དྭངས་མའི་སྦྲང་རྩི་འཇིབས། །སླར་ཡང་ཐོན་ནས་ཚུར་བྱུང་སྟེ། །རང་གི་ཐུགས་ཀར་ཐིམ་པ་ལས། །བཀའ་སྲུང་རང་སྲོག་དབང་འདུས་ཤིང་། །ཅི་
བཅོལ་བྲན་བཞིན་ཉན་པར་བསམ། །རང་རང་སྲོག་སྔགས་དྲིལ་ལ་བཟླས། །ཐུན་མཚམས་མཆོད་གཏོར་བསྟོད་ལ་འབད། །དངོས་ཉམས་རྨི་ལམ་སྣང་བ་ལ། །རབ་ཏུ་རང་
གཟུགས་དངོས་སུ་སྟོན། །འབྲིང་དུ་མི་ནག་རྟ་ནག་དང་། །བྱ་ནག་མང་པོ་ལྡིང་ཚུལ་དང་། འཁོར་བ་དང་། །བུད་མེ་མང་པོས་འབོད་པ་དང་། །བཤན་པ་རྡོ་མོན་ཨ་ཙ་ར། །

༄༅། །གཅན་གཟན་མང་པོ་འདུ་བ་དང་། །དེ་རྣམས་རང་ལ་ཕྱག་འཚལ་ཞིང་། །ཅི་བགྱིའི་བཀའ་སྒྲུབ་སྨྲ་བ་འབྱུང༌། །འོད་དང་ཐུག་ཆོམ་ཚག་སྒྲ་འོང་། །ཐ་མ་དེ་རྣམས་
སྣ་རེ་ཙམ། །རེས་མཐོང་རེས་མི་མཐོང་བ་འབྱུང༌། །དེ་ཚེ་བསྙེན་སྒྲུབ་བསྐྱར་ལ་འབད། །རྟགས་རྣམས་རྫོགས་ནས་གཏང་རག་གམ། །ཚོགས་གཏོར་བཏང་ཞིང་ཕྱི་ནང་
གི ༑དམ་རྫས་གཞན་ལ་མི་བསྟན་གསང་། །ཚོགས་གཏོར་བསྙེན་པ་རྒྱུན་མི་བཅད། །སྔར་འགྲས་མི་ལ་སྙིང་མི་བསྲེ། །དམ་ཚིག་ཉམས་ལ་གཏམ་མི་སྨྲ། །རོ་དང་མཛེ་
ཅན་ཡུགས་གྲིབ་འཛེམ། །བྱ་ནག་ཁྱི་ནག་བརྡེག་གསོད་སྤང་། །ཟླ་རེའི་དགུ་གཏོར་བརྩོན་པར་བྱ། །དེ་ནས་བླ་མའི་སྐུ་དགྲ་སོགས། །བསྟན་ཤིག་ཞིང་བཅུ་བསྒྲལ་བའི་
ཕྱིར༑ །དྲག་པོའི་ལས་ལས་བསྒྲལ་པ་ནི། །ཕུང་ཤུལ་ས་ལས་སྟེགས་བུ་ནི། །གྲུ་བཞི་བརྐྱང་ཁྲུའི་ཚད་ཀྱི་སྟེང་། །གྲུ་གསུམ་བསྐུམ་ཁྲུ་དཔངས་མཐོ་གང་། །ཁ་ལ་ཉེར་

གཅིག་རྩང་གིས་བསྐོར། །ཕྱི་ནང་རོ་སོལ་གྲི་ཁྲག་བྱུག །དེ་སྟེང་ཁྲི་སྟེང་འབྲུ་ནག་གི །དཔལ་གཏོར་ཤ་ཁྲག་བརྒྱན་པ་བཤམ། །དགྲ་བོའི་ཟག་རྫས་དུག་སྣ་དང༌། །གྲི་
ཁྲག་བསྲེས་པའི་ལིངྒ་ནི། །དཔྲལ་བར་རུས་དང་སྙིང་གར་ནྲྀ། །བརླ་ལ་བླ་དགས་མདོམས་སུ་ཕཊ། །རྐང་འོག་ཡཾ་བྲི་ཡན་ལག་བཞི། །ཛཿཧཱུྃ་བཾ་ཧོཿས་གཟེར་གྱིས་གདབ། །
སྙིང་གར་ནྲྀ་ལ་དགྲ་མིང་དང་། །སྲོག་སྔགས་སྒྲིལ་མར་དམོད་བཅོལ་བྲི། །སྤྱི་བོ་ནས་བཟུང་གཡས་སྐོར་དུ། །ཡིག་མགོ་ནང་བསྟན་སྲོག་སྔགས་དང་། །སྲོག་ཐུན་གང་འོས་
དམོད་བཅོལ་བྲི། །རང་གི་ཁ་རླངས་དྲི་མ་དང༌། །གྲིབ་མ་མ་ཤོར་གཟབས་པར་བྱ། །དེ་ཉིད་ཁྲུས་བྱ་གུ་གུལ་བདུག །བྲུབ་དགྲ་བོའི་མིང་ཁུང་བཅུག་ལ་ཕུར་བུས་མནན། །རོ་
གཡམ་ཁ་བཅད་དཀྱིལ་དུ་བཅུག །ཡུགས་སྐྲས་ནྲྀ་མིག་ཕུག་པ་ཡི། །སྐུད་སྣེ་སྟེང་གི་ཕུར་པར་བཏོད། །སྨན་རཀ་གཏོར་ཚོགས་མཆོད་པ་བཤམ། །དཀྱིལ་འཁོར་མདུན་དུ་

༄༅། །གཏོར་ཆུང་རེ། །རྒྱུན་མི་འཆད་པ་བཤམས་ནས་ཀྱང་། །ཉིན་གསུམ་མཚན་གསུམ་དུས་དྲུག་ཏུ། །འབོད་འགུགས་ཚུན་ཆོད་ནང་དུ་དབུལ། །ཐུན་རྒྱབ་རྦད་དུས་ཕྱི་
རུ་འཕོང་། །ལྕགས་ཟངས་ཕྱེ་མ་དཀར་གོང་དང༌། །ཡུངས་ཀར་ཡུངས་ནག་སྐྱེ་ཚེ་དུག །ཁྲག་སྣ་ཐང་ཕྲོམ་ཐུན་རྫས་ནི། །གླང་རོག་རྭ་ནང་བླུགས་ལ་བཞག །དེ་ནས་བདེ་
བའི་སྟན་ལ་འདུག །ཞེ་སྡང་བརྣགས་པའི་སེམས་ལྡན་པས། །ལས་གཞུང་བསྲངས་ལ་བསྙེན་པ་བྱ། །ཐུན་གཏོར་མདུན་བཤམས་བསང་སྦྱངས་ལ། །བཀའ་སྲུང་སྡེ་དགུ་
གསལ་བར་བསྐྱེད། །ཕྲིན་ལས་གཏོང་ཞིང་འདོད་གསོལ་བྱ། །དེ་ནས་འབྲུབ་ཁུང་དམྱལ་བ་ཡི། །བཙོན་ཁང་གཤིན་རྗེ་འཁྲུགས་པའི་དབུས། །ནྲྀ་ལས་དགྲ་བོ་དམ་ཉམས་
ནི༑ །ཉམ་ཉེས་ཐལ་མདོག་རིད་ཅིང་སྐེམས། །མྱ་ངན་ཕྱག་རྒྱ་བྱས་པར་བསམ། །བདག་མདུན་གཙོ་འཁོར་ལྷ་ཚོགས་ཀྱི། །སྐུ་ལས་སྤྲུལ་པའི་ཁྲོ་ཚོགས་སྤྲོས། །གྲངས་

མེད་ནམ་མཁའ་གང་བ་ཡིས། །དགྲ་བགེགས་རང་དབང་མེད་པར་དེད། །ལྕགས་ཀྱུས་སྙིང་བཟུང་ཞགས་པས་བཅིངས། །ལྕགས་སྒྲོག་སྐེ་བསྡམས་དྲིལ་བུས་མྱོས། །ལིངྒ་དེ་
དང་གཉིས་མེད་བསམ། །བདེན་པ་བདར་ལ་དགུག་གཞུག་བྱ། །རང་རང་སྲོག་གི་ཤམ་བུ་རུ། །དགྲ་བོ་ནྲྀ་ཛ་ཨ་ཀར་ཡ། ཨཾ་ཀུ་ཤ་ཛ་ཛཿ། ཛཿཧཱུྃ་བཾ་ཧོཿ ཞེས་བཟླས་ཐུན་
རྫས་བྲབ་བསྐུལ་བཏང༌། །ལིངྒ་འཕར་དང་འཚག་པ་དང་། །དྲོད་དང་རླན་སྐྱེད་སྨྲ་སོགས་འབྱུང་། །དངོས་ཉམས་རྨི་ལམ་དག་ཏུ་ནི། །དུད་འགྲོ་དེད་དང་བཅིངས་པ་དང་། །
དགྲ་བོ་དངོས་སུ་བཀུག་སོགས་འབྱུང༌། །དེ་ཚེ་ལྷ་དང་དབྱེ་བའི་ཕྱིར། །ཁྱི་ལུད་མཛེ་འབོབ་གུ་གུལ་ནག །ཡུགས་སའི་ཞབས་མལ་རྟ་བོན་པོ། །སྤྱང་བྲུན་ཡུངས་ཀར་དུ་བ་
ཡིས༑ །ལིངྒ་བདུག་ཅིང་རང་ལ་གཟབས། །ཡེ་ཤེས་འཇིག་རྟེན་ལྷ་རྣམས་དང་། །ཕྲ་མ་གཞུག་ཅིང་དམོད་བཅོལ་བྱ། །སླར་ཡང་འབྲུབ་ཁུང་ནང་གཞུག་ལ། །སྔར་ལྟར་

༄༅། །དགུག་པའི་སྦྱོར་བ་བྱ། །ཁུག་རྟགས་བསྟན་པར་གྱུར་པ་ན། །ཐུན་རྣམས་མཚོན་ཆའི་ཆར་དུ་བསམ། །སྲོག་སྔགས་ཤམ་དུ་འདི་སྐད་གདགས། །གནོད་བྱེད་དགྲ་
བགེགས་ཙིཏྟ་བཏུབས་རྦད་མཱ་ར་ཡ་རྦད་ཧཱུྃ་ཕཊ། །ཅེས་བཟླས་ཐུན་གྱིས་དུས་དྲུག་བྲབ། །ཐུན་འགོར་འགུག་གཞུག་འགུགས་པའི་སྔགས། །ཚར་འགའ་བཟླས་ཤིང་དངོས་
གཞི་ནི། །བསད་སྔགས་བསྟོད་བསྐུལ་དག་ལ་འབད། །དགྲ་བོ་དངོས་སུ་བསད་པ་དང༌། །དུད་འགྲོ་གཅན་གཟན་བསད་རྨི་ཞིང་། །ཤིང་བཅད་དོན་སྙིང་ཟ་སོགས་རྨི། །
དེ་ཚེ་སྲོག་ལས་གྲུབ་པ་ཡིན། །ཐན་དང་སྦྲེལ་ནས་འབོད་པ་ནི། །གང་བཏང་ཐན་གྱི་ཤ་ཁྲག་དང༌། །ཕུང་ཤུལ་ས་བསྲེས་ཐན་གཟུགས་བྱ། །ཐུན་ཁུང་ནང་བཅུག་རྩ་སྔགས་
ཀྱི༑ །གཤམ་དུ་འབོད་པའི་སྔགས་འདི་གདགས། །ཙིཏྟ་ས་མ་ཡ་ཧྲིཾ་ཧྲིཾ་ཛ་ཛཿཞེས་བཟླས། །སྒྲུབ་དུས་རྨི་ལམ་ཆོ་འཕྲུལ་རྣམས། །རང་གི་སྒྲུབ་ཁང་གནས་སུ་འབྱུང་། །དེ་ཚེ་

གོང་གི་སྔགས་ཤམ་དུ། །ས་མ་ཡ་བྷོ། དགྲ་བོའི་ཡུལ་དུ་ཐན་དང་ཆོ་འཕྲུལ་སྣ་ཚོགས་ཕོབ་ཕོབ། །ཅེས་རྦད་ཐུན་བྲབ་ཆོ་འཕྲུལ་རྣམས། །རང་ལ་ཞི་ཞིང་དགྲ་ལ་འབྱུང་། །
དེ་ནས་ཐན་གཟུགས་དགྲ་ཡུལ་བསྐྱལ། །བསྐུལ་བཏང་ཟོར་འཕོང་ལིངྒ་མནན། །བསྐང་བཤགས་ཚེ་འགུགས་སྲུང་འཁོར་བསྒོམ། །བསྔོ་བ་དམིགས་མེད་རྒྱས་གདབ་བྱ། །
བསད་ལས་ལ་སོགས་གོང་དུ་བསྟན་ཟིན་ཏོ། །དེ་ལྟར་བྱས་པས་དགྲ་བོ་ལ། །གྲི་འཐབ་དམེ་འཛིངས་ཐོག་རྡིབ་དང༌། །ལོ་ཉེས་ནད་ཡམས་ལྟས་ངན་རྣམས། །ཆར་རླུང་
འཚུབས་ལྟར་འབྱུང་བར་ངེས། །རྟགས་རྣམས་མྱུར་དུ་འབྱུང་དཀའ་འམ། །རྦད་བསད་ལས་རྣམས་གང་བྱེད་ཀྱང༌། །སྤུ་གྲི་དུག་ངར་གཞུང་བཞིན་དུ། །ཐུགས་དམ་གནད་
ནས་བསྐུལ་བར་བྱ། །དེས་ནི་ལས་ཀུན་ཐོགས་མེད་འགྲུབ། །འདི་ནི་གཡུ་ཐོག་སྙིང་ཐིག་གི །བཀའ་སྲུང་དམ་ཅན་སྡེ་དགུ་ཡི། །སྒྲུབ་ཐབ་ལས་སྦྱོར་དྲག་སྔགས་ཏེ། །

༄༅། །གནམ་ལྕགས་ཐོག་རྒོད་ལྟ་བུ་ཡིས། །བསྟན་པའི་དགྲ་བགེགས་ཚར་གཅོད་ཤོག །ས་མ་ཡ་ན་ར་ཀན། །ཅེས་ལོགས་སུ་བྲིས་པ་ཡང་འདུག་གོ །དམར་གཏོར་བསྔོ་
ཞིང་རཀྟ་སྦྲེང་། །དར་འཕྱར་དུང་འབུད་གོས་ནག་གྱོན། །གསུར་ཆེན་བཏང་ཞིང་རོལ་མོ་སྒྲོག །དང་པོ་གཟུ་དང་དཔང་ཡང་གཟུགས། །གདུང་བའི་ང་རོས་འདི་སྐད་དོ། །
ཧཱུྃ་ཀུན་མཁྱེན་ཡེ་ཤེས་སྒྲིབ་མེད་སྤྱན་ལྡན་པའི། །དཀོན་མཆོག་ཆོས་སྐྱོང་གསན་ཅིང་དགོངས་སུ་གསོལ། །བདེན་བརྫུན་ཤན་འབྱེད་ལེགས་ཉེས་སྟངས་འཛིན་པའི། །དྲེགས་
པ་སྡེ་བརྒྱད་གསན་ཅིང་དགོངས་སུ་གསོལ། །དཀར་པོའི་ཆོས་སྐྱོང་གཉུག་མར་གནས་པ་ཡི། །ཡུལ་ལྷ་གཞི་བདག་གསན་ཅིང་དགོངས་སུ་གསོལ། །རང་རང་ཡུལ་ནས་
གནས་འདིར་སྤྱན་འདྲེན་གཤེགས། །ཕྱི་ནང་གསང་བའི་མཆོད་རྫས་བཞེས་སུ་གསོལ། །གཟུ་དང་དཔང་མཛོད་བསྟན་པའི་བྱ་ར་མཛོད། །བདག་གིས་མ་ཉེས་ཟག་མེད་རྣལ་

འབྱོར་པས། །ཀུན་འདུས་རྒྱལ་བའི་དཀྱིལ་འཁོར་ཆེར་བཞུགས་ནས། །འགྲོ་བའི་དོན་དུ་བྱང་ཆུབ་སྒྲུབ་པ་ལ། །དམ་ཉམས་འདི་ཡིས་སྒྲུབ་ཏུ་མ་སྟེར་རོ། །དཀོན་མཆོག་
ཆོས་སྐྱོང་འདི་ལ་དཔང་པོ་མཛོད། །དམ་ཅན་བཀའ་སྲུང་མ་ལུས་ར་མདའ་སྦྲན། །འཇིག་རྟེན་དྲེགས་པའི་ཚོགས་རྣམས་ལས་ལ་ཆོས། །དམ་ཉམས་ལས་ངན་བསྟན་བཤིག་
དགྲ་བོ་འདི། །རང་རང་ལས་ལ་འབེབས་པའི་ཕྲིན་ལས་མཛོད། །ཅེས་བརྗོད། །གསེར་སྐྱེམས་གཏོར་ཞིང་བསྔོ། །དེ་ནས་ལས་ལ་བསྐུལ་བའི་ཕྱིར། །གདུང་བའི་དབྱངས་
ཀྱིས་འདི་སྐད་གྱེར། །ཨོ་ཀ་དག་ཀློང་བཞུགས་ཀུན་འདུས་རྒྱལ་བའི་ཚོགས། །ཨཱཿཐུགས་རྗེས་ལོངས་སྤྲུལ་གང་འདུལ་སྐུར་བཞེངས་ཤིག །ཧཱུྃ་ཐུགས་དམ་གནད་ནས་བསྐུལ་
ལོ་འགྲོ་དོན་མཛོད། །ཧཱིདུས་ལ་བབས་པོ་ལོག་རྟོག་དགྲ་བགེགས་སྒྲོལ། །ཧཱུྃ་བྷྱོཿདབུས་ནས་རྡོ་རྗེ་བདུད་འདུལ་བཞེངས། །གནོད་སྦྱིན་ཀུན་གྱི་སྡེ་དཔོན་བསྐུལ། །རྟ་ནག་

༄༅། །རླུང་གཤོག་མྱུར་དུ་བསྐྱོད། །གྲི་གུག་འབར་བས་དགྲ་སྲོག་གཅོད། །གནོད་སྦྱིན་དམག་ཚོགས་དགྲ་ལ་ཕོབ། །སྟེང་གི་མི་རབས་རྩད་ནས་ཆོད། །འོག་གི་ནོར་
ཕྱུགས་རླུང་ལ་བསྐུར། །དུས་ལ་བབས་པོ་ས་མ་ཡ། །ཧཱུྃ་བྷྱོཿཤར་ནས་ཨེ་ཀ་ཙ་ཏི་བཞེངས། །མ་མོ་ཀུན་གྱི་སྡེ་དཔོན་བསྐུལ། །དྲེའུ་རྟ་རླུང་གཤོག་མྱུར་དུ་བསྐྱོད། །ནད་
རྐྱལ་དགྲ་བོའི་ཡུལ་དུ་ཕོབ། །མ་མོའི་དམག་དཔུང་དགྲ་ལ་ཕོབ། །སྟེང་གི་མི་རབས་རྩད་ནས་ཆོད། །འོག་གི་ནོར་ཕྱུགས་རླུང་ལ་བསྐུར། །དུས་ལ་བབ་པོ་ས་མ་ཡ། །ཧཱུྃ་
བྷྱོཿལྷོ་ནས་གཟའ་བདུད་ཆེན་པོ་བཞེངས། །སྡེ་བརྒྱད་ཀུན་གྱི་སྡེ་དཔོན་བསྐུལ། །སྤྲིན་ནག་རླུང་གཤོག་མྱུར་དུ་བསྐྱོད། །སྦྲུལ་ཞགས་དུག་མདའ་དགྲ་ལ་རྒྱོབ། །གཟའ་ཡི་
དམག་དཔུང་དགྲ་ལ་ཕོབ། །སྟེང་གི་མི་རབས་རྩད༴ །འོག་གི་ནོར་ཕྱུགས་རླུང་ལ༴ །དུས་ལ་བབ་པོ་ས །ཧཱུྃ་བྷྱོཿནུབ་ནས་ཅེ་སྤྱང་མཆུ་དམར་བཞེངས། །མཁའ་མགྲོ་ཀུན་

གྱི་སྡེ་དཔོན་བསྐུལ། །དུར་བྱ་རླུང་གཤོག་མྱུར་དུ་བསྐྱོད། །དགྲ་ཟོབ་རྒྱུ་ཞགས་དགྲ་ལ་ཕོབ། །མཁའ་འགྲོའི་དམག་ཚོགས་དགྲ་ལ་ཕོབ། །སྟེང་གི་མི༴ །འོག་གི་ནོར༴ ། 
དུས་ལ་བབ༴ །ཧཱུྃབྷྱོཿབྱང་ནས་གནོད་སྦྱིན་བཤན་དམར་བཞེངས། །བཤན་པ་ཀུན་གྱི་སྡེ་དཔོན་བསྐུལ། །གཡུ་འབྲུག་རླུང་གཤོག་མྱུར་དུ་བསྐྱོད། །ཟངས་གྲི་དགྲ་བོའི་སྙིང་
ལ་ཕོབ། །བཤན་པའི་དམག་ཚོགས་དགྲ་ལ་ཕོབ། །སྟེང་གི་མི༴ །འོག་གི་ནོར༴ །དུས་ལ་བབ༴ །ཧཱུྃ་བྷྱོཿཤར་ལྷོ་སྲོག་གི་སྤུ་གྲི་བཞེངས། །དམ་ཅན་ཀུན་གྱི་སྡེ་དཔོན་
བསྐུལ༑ །སེང་གེ་རླུང་གཤོག་མྱུར་དུ་བསྐྱོད། །སྤུ་གྲི་དགྲ་བོའི་སྙིང་ལ་རྒྱོབ། །དམ་ཅན་དམག་ཚོགས་དགྲ་ལ་ཕོབ། །སྟེང་གི་མི༴ །འོག་གི་ནོར༴ །དུས་ལ་བབ༴ །ཧཱུྃ་
བྷྱོཿལྷོ་ནུབ་དགྲ་འདུལ་འཇིགས་བྱེད་བཞེངས། སྲིན་པོ་ཀུན་ཀྱི་སྡེ་དཔོན་བསྐུལ། །རོ་ལངས་རླུང་གཤོག་མྱུར་དུ་བསྐྱོད། །རལ་གྲི་རྩེ་གསུམ་དགྲ་སྙིང་ཆོད། །སྲིན་པོའི་

༄༅། །དམག་ཚོགས་དགྲ་ལ་ཕོབ། །སྟེང་གི་མི༴ །འོག་གི་ནོར༴ །དུས་ལ༴ །ཧཱུྃ་བྷྱོཿནུ་བྱང་ཤཱན་ཏི་རོ་ཟན་བཞེངས། །བདུད་མོ་ཀུན་གྱི་སྡེ་དཔོན༴ །སྤྱང་ཀི་རླུང་གཤོག་
མྱུར་དུ་བསྐྱོད། །དགྲ་སྟྭ་རྒྱུ་ཞགས་དགྲ་ལ་རྒྱོབ། །བདུད་ཀྱི་དམག་ཚོགས་དགྲ་ལ་ཕོབ། །སྟེང་གི་མི །འོག་གི་ནོར༴ །དུས་ལ༴ །ཧཱུྃ་བྷྱོཿ འཇིག་རྟེན་མི་བསྲུན་དྲེགས་
པའི་ཚོགས། །དཔལ་ཆེན་འབར་བའི་བཀའ་བྱུང་གིས། །རང་རང་དམག་དཔུང་གོ་མཚོན་ཐོགས། །ཐོག་རྒོད་ལྟ་བུར་མྱུར་དུ་རྒྱུགས། །གནོད་སྦྱིན་ཞེ་སྡང་ཆེ་བའི་ཚོགས། །
དམ་ཉམས་ཡུལ་མཁར་ཐལ་བར་རློག །མ་མོ་ཕྲག་དོག་ཆེ་བའི་ཚོགས། །ནད་རྐྱལ་དགྲ་ལ་ཆར་ལྟར་ཕོབ། །གཟའ་བདུད་ང་རྒྱལ་ཆེ་བའི་ཚོགས། །དུག་མདའ་སྡང་བའི་
དགྲ་ལ་རྒྱོབ། །མཁའ་འགྲོ་ཕྲག་དོག་ཅན་གྱི་ཚོགས། །མི་རུང་སྣ་ཚོགས་དགྲ་ལ་ཕོབ། །བཤན་པ་སྲོག་ལ་རྔམས་བའི་ཚོགས། །དམ་ཉམས་སྲོག་དབུགས་ད་ལྟ་ཆོད། །

དམ་ཅན་དམ་ཉམས་གཤེད་མའི་ཚོགས། །སྙིང་ཁྲག་དྲོན་མོ་མྱུར་དུ་འཐུངས། །སྲིན་པོ་ཤ་ཁྲག་དགའ་བའི་ཚོགས། །དམ་ཉམས་ཤ་རུས་ཁྲག་ལ་རོལ། །བདུད་མོ་རོ་ལ་ཟ་
བྱེད་རྣམས། །དམ་ཉམས་ཟས་སུ་ད་ཟོ་ཞིག །སྲོག་བདག་ཁྲག་ལ་སྐེམ་བྱེད་རྣམས། །དམ་ཉམས་ཁོང་ཁྲག་ད་འཐུངས་ཤིག །སྡེ་བརྒྱད་དབུགས་ལ་རྔམས་པ་རྣམས། །
དམ་ཉམས་དབུགས་ལ་ད་འགམས་ཤིག །སྲུང་མ་དམ་ལ་གནས་པ་རྣམས། །དམ་ཉམས་ཕུང་བར་ད་གྱིས་ཤིག །བཀའ་སྲུང་བཀའ་བཞིན་སྒྲུབ་པ་རྣམས། །བཀའ་འདས་
བརླག་པར་ད་གྱིས་ཤིག །ཆོས་སྐྱོང་ཆོས་མཛད་སྐྱོང་བ་རྣམས། །ཆོས་བསྣུབ་དམ་ཉམས་ད་སྒྲོལ་ཅིག །ཕྱོགས་སྐྱོང་བཅུ་ཡི་གཞི་བདག་རྣམས། །ཕྱོགས་བཅུའི་དགྲ་
བགེགས་ད་སོད་ཅིག །བོས་སོ་བོས་སོ་སྙན་མ་སྲ། །བསྐུལ་ལོ་བསྐུལ་ལོ་བང་མ་བུལ། །རྦད་དོ་རྦད་དོ་མཐུ་མ་ཆུང་། །བསྟེན་ནོ་བསྟེན་ནོ་གཞུང་མ་ངན། །རྒྱུགས་ཤིག་

༄༅། །རྒྱུགས་ཤིག་དམག་ཚོགས་རྣམས། །ཐུལ་ཅིག་ཐུལ་ཅིག་དགྲ་དང་བགེགས། །སོད་ཅིག་སོད་ཅིག་དགྲ་བོ་འདི། །ཆོམས་ཤིག་ཆོམས་ཤིག་སྡིག་ཆེན་འདི། །ཟོ་
ཞིག་འཐུངས་ཤིག་ཤ་དང་ཁྲག །ཁྱེར་ཅིག་གཏོར་ཅིག་དགྲ་བོའི་ནོར། །ཤིག་ཅིག་སྐྱེལ་ཅིག་དགྲ་བོའི་ཁྱིམ། །བསད་རྟགས་དོན་སྙིང་ཁྱེར་ལ་ཤོག །ལོ་དང་ཟླ་བར་མ་
འགྱངས་ཤིག །ཞག་དང་ཟ་མར་མ་འགྱངས་ཤིག །དམ་ཉམས་དགྲ་བོ་འཁོར་བཅས་ཀྱི། །སྲུང་སྐྱོབ་དཔུང་གཉེན་བྱེད་པ་རྣམས། །དེ་ཉིད་ཐལ་བའི་རྡུལ་དུ་རློག །སྲུང་
བའི་གུལ་ཁང་ད་ཤིག་ཅིག །འགོ་བའི་ལྷ་ལྔ་བདུད་དུ་ཕོབ། །ཚེ་སྲོག་མདངས་ལ་ཧུབ་ཀྱིས་ཐོབ། །བསོད་ནམས་ཟ་ཐང་རླུང་ལ་ཕྱོར། །ཚེ་སྲོག་ད་ལྟ་ཆོད་ལ་ཤོག །གལ་
ཏེ་ལས་འདི་མ་བསྒྲུབས་ན། །འཇིག་རྟེན་དྲེགས་པ་ཐམས་ཅད་ཀྱི། །སྲོག་རྩ་བདག་གི་ལག་ན་ཡོད། །ཁྱོད་ཉིད་ཕུང་བར་གདོན་མི་ཟ། །དེ་བས་མྱུར་དུ་ལས་གྱིས་ཤིག །

ཅེས་བརྗོད་ཕུད་དང་རཀྟ་སྦྲེང་། །ཧཱུྃ་དྲེགས་པའི་དམག་ཚོགས་ཉེ་རེ་རེ། །གོ་མཚོན་རུ་མཚོན་ཟངས་སེ་ཟང་། །ནམ་མཁར་བྱ་ནག་ཐིབས་སེ་ཐིག །ས་གཞིར་ཁྱི་ནག་འདུ་རུ་
རུ༑ །རླུང་ནག་འཚུབ་མ་ཅི་ལི་ལི། །བར་སྣང་མེ་སྟག་འཚུབས་སེ་འཚུབ། །སྦྲུལ་ནག་ཞགས་པ་ན་ར་ར། །ཐུན་གྱི་སེར་བ་ཤ་ར་ར། །ཁྲག་གི་ཆར་པ་སི་ལི་ལི། །ནད་ཀྱི་
ན་བུན་ཐིབས་སེ་ཐིབ། །ཐོག་གི་བུ་ཡུག་ཆིལ་ལི་ལི། །རྒྱོབ་དང་སོད་སྒྲ་དི་རི་རི། །དམ་ཉམས་ངུ་འབོད་ལྷངས་སེ་ལྷང་། །ཁྲག་གི་རྒྱ་མཚོ་ཁོལ་ལོ་ལོ། །ཤ་ཡི་རི་བོ་ཟངས་
སེ་ཟང་། །རུས་པའི་གྲམ་ཁྲོད་ཁྲ་ལ་ལ། །མི་སྙན་ང་རོ་ཙེ་རེ་རེ། །གཅན་གཟན་སྣ་ཚོགས་ཞུངས་སེ་ཞུང་། །བ་དན་ནམ་མཁའ་ཕྱ་ར་ར། །མཚོན་རྩེ་དགྲ་ལ་ཏ་ལ་ལ། །
གནམ་ལྕགས་འཁོར་ལོ་སྒོར་རོ་རོ། །ཤ་ཁྲག་གཟན་ལ་རུབས་སེ་རུབ། །ཚངས་པ་བརྒྱ་བྱིན་ཡིན་གྱུར་ཀྱང་། །རྡུལ་ཕྲན་བཞིན་དུ་བརླག་ནུས་ན། །དགྲ་དང་བགེགས་ལ་

༄༅། །སྨོས་ཅི་དགོས། །བཀའ་སྲུང་འཇིག་རྟེན་དྲེགས་པའི་ཚོགས། །གུམ་གུམ་ཆུམ་ཆུམ་དམ་ལ་འདུས། །ཀུན་འདུས་རྒྱལ་བའི་བསྟན་བཤིག་འདི། །རེངས་བར་ཁུག་
ལ་མྱུར་དུ་སོད། །ལས་ཀྱི་གཤིན་རྗེས་ཁྲམ་ལ་ཐོབ། །འཆི་བདག་སྒོ་བྲང་བརྡུང་དུ་ཆུག །དུས་ལ་བབས་པོ་ས་མ་ཡ། །ཞེས་བརྗོད་གཏོར་མ་དགྲ་ལ་འཕངས། །གཡབ་མོ་
བརྡབ་ཅིང་འོ་དོད་འབོད། །དམ་ཉམས་རྡུལ་དུ་བརླག་པར་བསམ། །འདི་ནི་བསྟན་པ་སྤྱི་དོན་ནས། སྲོག་ལ་བབས་ན་བསྐུལ་བྱ་ཡི། །དུས་མིན་བསྐུལ་ན་རང་ལ་འཁུ། །
དེ་ལྟར་བཀའ་སྲུང་ལས་འགྲིགས་འདི། །མདོར་བསྡུས་བླ་མའི་བཀའ་བཞིན་བྲིས། །དགེ་བས་བསྟན་དགྲ་ཚར་གཅོད་ཤོག །བསྟན་པ་དང་སེམས་ཅན་ལ་ཕན་པ་རླབས་ཆེན་
འགྲུབ་པར་ཤོག །སརྦ་མངྒ་ལཾ། ཤུ་བྷཾ།། དེ༽ ༄༅། །ཆོས་སྐྱོང་གི་གསོལ་ཁ་མྱུར་མགྱོགས་གློག་གི་འོད་འབར་བཞུགས་སོ། །གུ་རུ་དེ་ཝ་ཌཱ་ཀི་ནི་དྷམཱ་པཱ་ལ་ས་མ་ཡ་

སིདྡྷི་ཧཱུྃ། བརྒྱུད་པའི་རྩ་གསུམ་བླ་མ་དང་། ཆོས་སྐྱོང་དམ་ཅན་སྡེ་དགུ་ཡི། །གསོལ་མཆོད་ཕྲིན་ལས་མདོར་བསྡུས་པ། །བླ་མའི་གསུངས་ལས་ལེགས་འོངས་བྲི། །དུས་
སྐབས་རྫས་མཆོད་ཕྲིན་ལས་ཏེ། །ཉ་སྟོང་དུས་བཞི་བསྐང་གསོའི་དུས། །ཕྲིན་ལས་ཚོགས་འཁོར་གཞུང་བསྲངས་ཏེ། །བསྒྲལ་ལས་བསྟབས་པ་ཚར་སྐབས་སུ། །དཀོན་
མཆོག་བཀའ་སྲུང་སྤྱི་སྒོས་ཀྱི། །དམ་རྫས་སྨན་འབྲུ་རིན་ཆེན་ལྔ། །བདུད་རྩི་ཚོགས་དུམ་ཛ་གད་ཀྱི། །སྒོས་སུ་གསང་ཕྱི་ཤ་ཁྲག་བཤོས། །མཁའ་ལྡིང་ར་ཡི་ཤ་ཚིལ་ཁྲག །
ཉ་ཤ་ཁྲག་རུལ་ཀླད་མཆིན་ཁྲག །ནལ་སྙིང་ཉ་བོ་ཤ་ཁྲག་སྙིང་། །རྩི་སྨན་ཤ་ཚིལ་སྣ་ཚོགས་བསགས། །བཀའ་སྲུང་རང་རང་མཉེས་རྫས་ཏེ། །ཕྱི་མཆོད་རིན་ཆེན་སྣོད་
བླུགས་བརླབས། །བརྒྱུད་པའི་བླ་མ་རྩ་གསུམ་མཆོད། །ཧོ་སངས་རྒྱས་མངའ་བདག་སྟོན་པ་དམ་ཆོས་བཞི། །འདྲེན་པའི་དགེ་འདུན་དཀོན་མཆོག་ཀུན་འདུས་ལ། །དགྱེས་

༄༅། །མཉེས་མཆོག་གྱུར་ཞལ་ཟས་ཚོགས་མཆོད་འདི། །གསོལ་ལོ་མཆོད་དོ་བྱིན་རླབས་དངོས་གྲུབ་སྩོལ། །ཧོ་ཀུན་བཟང་རྒྱལ་བ་ཡེ་ཤེས་མཁའ་འགྲོ་མ། །པད་འབྱུང་
གུ་ཎ་དབྱེར་མེད་རྡོ་རྗེ་འཛིན། །བྱིན་རླབས་ཆར་འབེབས་རྩ་རྒྱུད་བླ་མ་ལ། །དགྱེས་མཉེས་མཆོག་གྱུར་ཞལ་ཟས་ཚོགས་མཆོད་འདི། །གསོལ་ལོ་མཆོད་དོ་དབང་བསྐུར་བྱིན་
གྱིས་རློབས། །ཧོ་རིགས་ལྔ་ཡབ་ཡུམ་རྟ་ཕག་མཁའ་འགྲོ་བཞི། །ལྷ་དང་དྲང་སྲོང་ཡེ་ཤེས་སྨན་མོ་སོགས། །ཡི་དམ་དཀྱིལ་འཁོར་རྒྱལ་བ་ཀུན་འདུས་ལ། །དགྱེས་མཉེས་
མཆོག་གྱུར་ཞལ་ཟས་ཚོགས་མཆོད་འདི། །གསོལ་ལོ་མཆོད་དོ་མཆོག་ཐུན་དངོས་གྲུབ་སྩོལ། །སྲུང་མ་སྒོས་མཆོད་རང་རང་གི་དམ་རྫས་ཚོགས་མཆོད་དབུལ། །ཧཱུཾ་གནོད་
སྦྱིན་ཆེན་པོ་རྡོ་རྗེ་བདུད་འདུལ་ཏེ། །མགོན་པོ་ཆོས་སྐྱོང་ཕོ་རྒྱུད་ཀུན་འདུས་ལ། །དགྱེས་མཉེས་ཚོགས་མཆོད་བཤོས་གཙང་ཤ་ཁྲག་གིས། །གསོལ་ལོ་མཆོད་དོ་བསྟན་པའི་

དགྲ་བགེགས་སྒྲོལ། །ཧཱུྃ་མ་གཅིག་དཔལ་ལྡན་ཨེ་ཀ་ཛ་ཊི་མ། །ནག་མོ་སྔགས་སྲུང་མོ་རྒྱུད་ཀུན་འདུས་ལ། །དགྱེས་མཉེས་ཞལ་ཟས་ཚོགས་མཆོད་མཁའ་ལྡིང་གིས། །
གསོལ་ལོ་མཆོད་དོ་དལ་ཡམས་དགྲ་ལ་ཕོབ། །ཧཱུྃ་དམ་ཅན་ཆེན་པོ་སྲོག་གི་སྤུ་གྲི་སྟེ། །དམ་ཉམས་གཤེད་མ་དམ་ཅན་ཀུན་འདུས་ལ། །དགྱེས་མཆོད་ར་ཡི་ཤ་ཁྲག་ཞལ་ཟས་
མཆོག ༑གསོལ་ལོ་མཆོད་དོ་ལྟས་ངན་དགྲ་ལ་ཕོབ། །ཧཱུྃ་བསྟན་སྲུང་ཁྱབ་འཇུག་ཆེན་པོ་ལ་སོགས་ཏེ། །གཟའ་གདོང་སྡེ་བརྒྱད་རྒྱུ་སྐར་མ་ལུས་ལ། །དགྱེས་མཉེས་ཚོགས་
མཆོད་ཤ་ཁྲག་རུས་ལ་སོགས། །གསོལ་ལོ་མཆོད་དོ་ཀི་ཀཾ་དགྲ་ལ་ཕོབ། །ཧཱུྃ་དགྲ་དུར་འཇིགས་བྱེད་དམ་ཅན་སྲོག་གཅོད་གཙོ། །ཀེང་རུས་འབུམ་བསྐོར་སྲིན་པོ་ཀུན་འདུས་
ལ༑ །དགྱེས་མཉེས་མཆོག་གྱུར་ཀླད་མཆིན་ཤ་ཁྲག་ཚོགས། །གསོལ་ལོ་མཆོད་དོ་དམ་ཉམས་ཡུལ་མཁར་ཆམ། །ཧཱུྃ་ཅེ་སྤྱང་མཆུ་དམར་མཁའ་འགྲོ་འབུམ་གྱི་གཙོ། །

༄༅། །གནས་ཡུལ་དུར་ཁྲོད་ཤ་ཟ་མ་ལུས་ལ། །དགྱེས་པའི་མཆོག་གྱུར་ཞལ་ཟས་མ་ལུས་འདི། །གསོལ་ལོ་མཆོད་དོ་མ་རུངས་དགྲ་ལ་བྷྱོ། །ཧཱུཾ་ཤཱནྟི་ནག་མོ་རོ་ཟན་དེད་
དཔོན་ནི། །བྱ་རྒོད་མགོ་ཅན་བདུད་མོ་ཀུན་འདུས་མ། །དགྱེས་མཆོད་དམ་ཉམས་གཟུགས་ཕུང་ཤ་ཁྲག་ཚོགས། །གསོལ་ལོ་མཆོད་དོ་དགྲ་བགེགས་ཉམ་ཐག་ཆོད། །ཧཱུཾ་
བཤན་པ་དམར་ནག་དགྲ་བོའི་གཤེད་མ་སྟེ། །སྤྲུལ་པ་འབུམ་འགྱེད་གནོད་སྦྱིན་ཚོགས་བཅས་ལ། །དགྱེས་རབ་མཆོག་གྱུར་ཚོགས་མཆོད་ཤ་ཁྲག་སྙིང་། །གསོལ་ལོ་མཆོད་
དོ་བཀའ་འདས་རྡུལ་དུ་རློག །ཧཱུཾ་ཧོབ་སེ་ལས་མཁན་ཆེན་པོ་སྲོག་གི་བདག །ཕྲག་ལ་སྐྱེ་མཆེད་སྲོག་བདག་ཀུན་འདུས་མ། །དགྱེས་མཆོད་རྩི་སྨན་ཤ་ཚིལ་ཁྲག་སྣ་ཚོགས།
གསོལ་ལོ་མཆོད་དོ་དམ་ཉམས་ཁོང་ཁྲག་འཐུང༌། །ཧོ་གཞན་ཡང་དམ་ཅན་ལྷ་སྲིན་སྡེ་བརྒྱད་ཚོགས། །གྲངས་མེད་སྟོང་ཁམས་ཁྱབ་རྒྱུག་རྩལ་ལྡན་ལ། །དགྱེས་མཉེས་མཆོག་

གྱུར་ཤ་ཁྲག་ཚོགས་མཆོད་འབུལ། །གསོལ་ལོ་མཆོད་དོ་རྣལ་འབྱོར་སྟོང་གྲོགས་མཛོད། །ཧོ་ཡུལ་འདིའི་མངའ་བདག་གཉེན་པོ་ལ་སོགས་ཏེ། །བོད་ཁམས་བརྟན་མ་ཡུལ་ལྷ་
དགེ་བསྙེན་ལ། །དགྱེས་རབ་མཆོག་གྱུར་གཉེས་རབ་དམ་པའི་ཕུད། །གསོལ་ལོ་མཆོད་དོ་མི་མཐུན་བར་ཆད་སོལ། །ཞེས་བརྗོད་འཕྲིན་ལས་འདི་ལྟར་གཞོལ། ཧོ་ཆོས་
སྐྱོང་སྲུང་མ་འཁོར་དང་བཅས་པ་ཁྱེད་རྣམས་ལ་དེ་ལྟར་བསྐང་ཞིང་གསོལ་ལོ་མཆོད་དོ། །བསྔོའོ། །མགྲོན་ནོ། །སུ་ལ་མི་རེ་ཁྱེད་རྣམས་ལ་རེ། །སུ་ལ་མི་མཆོད་ཁྱེད་རྣམས་
ལ་མཆོད། སུ་ལ་མི་བསྟོད་ཁྱེད་རྣམས་ལ་བསྟོད། །དཔའ་དར་དུ་ཁྱེད་རྣམས་འཕྱར་རོ། །ཕྲག་པ་ལ་ཁྱེད་རྣམས་ཁུར་རོ། །སྡང་བའི་དགྲ་ལ་མཐུ་མ་ཆུང༌། གནོད་པའི་
བགེགས་ལ་རྩལ་མ་ཞན། །ཡུལ་དུ་འཁོར་སྲུངས་ཤིག །བྱེས་སུ་རྐྱེན་བཟློག་ཅིག །ཉིན་གྱི་བྱ་ར་མཛོད་ཅིག །མཚན་གྱི་མེལ་ཚེ་མཛོད་ཅིག །མཐུ་དཔུང་སྟོང་གྲོགས་

༄༅། །མཛོད་ཅིག །བྱད་ཁ་ཕུར་ཁ་བཟློག་ཅིག །འབོད་དུས་སྙན་མ་སྲ། གཡབ་དུས་སྤྱན་མ་རྟུལ། བསྐུལ་དུས་བང་མ་བུལ། རྦད་དུས་མཐུ་མ་ཆུང་། ལེགས་དང་
སྤྱོད་ལ་ཉེས་དང་བསྣོལ་ཅིག །སྔོན་གྱི་བཀའ་དང་དམ་ལས་མ་འདའ་བར། སྨན་རཀ་གཏོར་མའི་མཆོད་པ་དང། །ཞལ་ཟས་ཚོགས་ཀྱི་ལོངས་སྤྱོད། ཛ་གད་ཕུད་ཀྱི་མཉེས་
རྫས་རྒྱ་ཆེན་པོ་བཞེས་ལ། བདག་ཅག་མི་ནོར་འཁོར་དང་བཅས་པའི་སྲུང་མ་མཛོད་ཅིག །བཅོལ་པའི་ཕྲིན་ལས་མཛོད་ཅིག །ནད་པ་དང་སྲིའུ་ཡོད་ན། ནད་པ་མལ་ནས་
སློངས༑ །སྲིའུ་ཚང་ནས་ཐོན། །ཅེས་གང་དགོས་འདོད་དོན་གསོལ་ལོ། །གསོལ་ཀ་འདི་ལ་རབ་བརྩོན་ན། །ཆོས་སྐྱོང་མི་འབྲལ་གྲིབ་ལྟར་འགྲོགས། །ནད་པའི་དོན་ཀུན་
ཐོགས་མེད་འགྲུབ། །བསྟན་པའི་དགྲ་བགེགས་ཚར་གཅོད་འགྱུར། །༠། ནོ༽ ༄༅། །གཡུ་ཐོག་སྙིང་ཐིག་བླ་སྒྲུབ་ཀྱི་དམ་ཅན་སྡེ་དགུའི་སྔགས་བྱང་སྲོག་གི་ཐིག་ལེ་

བཞུགས་སོ། །ཨོཾ་མ་ཧཱ་ཀཱ་ལ་ཡཀྵ་བཛྲ་ཙིཏྟ་ཧཱུྃ་ཕཊ་རཏྣ་སིདྡྷི་ཧཱུྃ། ཞང་བློན་སྲོག་སྔགས་སོ། །ཨོཾ་ཨེ་ཀ་ཛ་ཏི་མ་མ་རུ་བཾ་ཧཱུྃ་བྷྱོ། །ལྷ་མོའོ། །ཨོ་ཀེ་ཏ་ཀེ་ཏ་སྭཱ་ཧཱ། རཱ་ཧུ་ལ་ས་
མ་ཡ་ཧཱུྃ། ཁྱབ་འཇུག་གོ །ཌཱ་ཀི་ནི་ཙིཏྟ་རཀྟ་ས་མ་ཡ་ཧྲིང་ཧྲིང་ཛཿ མཁའ་འགྲོ་ཅེ་སྤྱང་མཆུ་དམར་གྱིའོ། །ཡཀྵ་ཙིཏྟ་མ་ཧཱ་ཙིཏྟ་མ་ཧཱ་རཱུ་ཏྲ་མཱ་ར་ཡ་ཧཱུྃ་ཕཊ། བཤན་དམར་
གྱིའོ། །བཛྲ་སཱ་དྷུ་ས་མ་ཡ་ཨ་མུ་ཀ་མཱ་ར་ཡ་ཧཱུྃ་ཕཊ། དམ་ཅན་གྱིའོ། །རཀྵ་རཀྵ་རཱ་ཛ་ས་མ་ཡ་དགྲ་བོའི་སྲོག་ལ་ཧུར་ཐུམ་ཛ། །སྲིན་པོའི་འོ། །དུནྟི་ཙིཏྟ་ཀཱ་ལ་དགྲ་བོ་ཐུམ་
རིལ་མཱ་ར་ཡ་རྦད། བདུད་མོ་རོ་ཟན་གྱིའོ། །ཏྲི་ཤཾ་རྦད་བྷྱོ། །ཀིང་ཀ་ར་དགྲ་བོའི་སྲོག་ལ་ཧབ་ཧབ། ལས་མཁན་གྱི་འོ། །དམ་ཅན་སྡེ་དགུའི་སྲོག་སྔགས་འདི་ཉིད། །
འབོད་རྦད་བསད་གསུམ་དང་། གཏོར་མ་འབུལ་བ་དང༌། དབང་བསྐུར་བ་ལ་སོགས་གང་བྱེད་ཀྱང་། །ཁ་བསྒྱུར་གྱི་གནད་ཤེས་པར་བྱ་སྟེ། ཤིན་ཏུ་གསང་། འབོད་དུས་

༄༅། །སྔགས་ཤམ་དུ་ཛཿཛཿརྦད་དུས་བྷྱོ་བྷྱོ། བསད་དུས་དགྲ་བགེགས་མཱ་ར་ཡ་ཧཱུྃ་ཕཊ། གཏོར་མ་འབུལ་དུས་བ་ལིཾ་ཏ་ཁཱ་ཧི། དབང་བསྐུར་དུས་ལ་ཨ་བྷི་ཥིཉྩ་གདགས་པ་
ཞལ་གདམས་པའོ།། །།ཤུབྷཾ།

༄༅། །གཡུ་ཐོག་སྙིང་ཐིག་གི་གཏོར་མའི་དཔེའུ་རིས་བཞུགས་སོ། །

༄༅། །༡༽བླ་མའི་གཏོར་མ་ཟླུམ་གཏོར་བཞིས་བསྐོར་བ། ༢༽ཡི་དམ་རྟ་མགྲིན་གྱི་གཏོར་མ་ཟླུམ་པོ་བཞིས་སྐོར་བ་རྟ་གདོང་བཅས་པ། ༣༽
མདངས་བསྐང་གི་གཏོར་མ་དཔལ་གཏོར་དགུས་བསྐོར་བ་རྩེ་ལ་བྱ་ནག་དང་སྙིང་གི་གཟུགས་འཛུགས། ༤༽ཆོས་སྐྱོང་གི་དཔལ་གཏོར་ལ་གཙོ་བོ་
འདྲ་བ་བརྒྱད་ཀྱིས་བསྐོར་བ་རྩེ་ལ་བྱ་ནག་དང་སྙིང་གི་གཟུགས་འཛུགས། ༥༽དཔལ་བཤོས་རུས་སྦལ་མ་ལ་སྟེ་དུ་མར་གྱི་བྱི་ལ་བཅོས་པ་གསང་བྱི་
ཟེར་བ་ཡིན་ནོ། ། ༦༽སྨན་གྱི་གཏོར་མ་ཡིན་ནོ། ། ༧༽བླ་མའི་དབང་གཏོར་ཡིན་ནོ། ། ༨༽ཚེ་དབང་འཆི་བདག་འཇོམས་ཀྱི་ཡིན། ༩༽

༄༅། །དྲང་སྲོང་བརྒྱུད་པའི་དཀར་གཏོར་ཡིན། ༡༠༽ཞང་བློན་དཔལ་གཏོར་འཁོར་བརྒྱད་དོ། ། ༡༡༽སྨན་གྱི་ལྷ་མོའི་རྗེས་གནང་གི་གཏོར་མ་
ཡིན་ནོ། ། ༡༢༽རྟ་ཕག་གཉིས་ཀྱི་གཏོར་མ་སྟོད་ཟུར་གསུམ་པད་འདབ་བཞི་མཚམས་སུ་ཨ་རུ་རས་མཚན་པ་བྲང་རྒྱན་རིན་ཆེན་འབར་བ་རྩེ་ལ་ཉི་
ཟླ་ནོར་བུ་མེ་རིས་མཚན་པར་བྱ། རྟ་ཕག་སྐུ་བཙུགས། རྩེ་ལ་རྟ་མགོས་མཚན་པའོ། ། ༡༣ ༽དྲང་སྲོང་གི་གཏོར་མ་ཟླུམ་པོ་པད་འདབ་བཞི་རྩེ་
རྒྱན་དང་ཕྲག་རྒྱན་དགོས། བྲང་རྒྱན་མེ་ཏོག་ལྔ་ཚོམ་རྩེ་ལ་ཉི་ཟླ་ནོར་བུ་དྲང་སྲོང་གི་ཙཀ་ལི་བཙུགས། ༡༤ ༽སྨན་ལྷའི་གཏོར་མ་ཟླུམ་པོ་པད་འདབ་

བཞི་བྲང་རྒྱན་མེ་ཏོག་རྩེ་རྒྱན་དང་ཕྲག་རྒྱན་བསྐོར་རྒྱན་རྩེ་ལ་ཉི་ཟླ་ནོར་བུ། སྨན་ལྷའི་སྐུ་བཙུགས། ༡༥༽ཚེ་གཏོར་རི་རབ་བརྗིད་པ་སྙིང་འདྲ་བ་གཅིག་ལ་མཐའ་ཟན་རིལ་
བཞག ༑རྒྱན་གསུམ་རྒྱན། གནམ་རྒྱན་འཁོར་ལོ་ཉི་ཟླ་ནོར་བུ་ཤིང་ལོས་མཚོན་པ་བྱ། ༡༦༽དམ་ཅན་སྡེ་དགུའི་གཏོར་མ་སྙིང་ལ་ཟུར་བཏོད་པ་ལྟ་བུ་ཆེ་བ་འདི་འདྲ་བ་
གཅིག ༑དེ་ལས་ཅུང་ཟད་ཆུང་བ་བརྒྱད། རྩེ་ལ་མེ་རིས་མཚོན་པར་བྱ། ༡༧༽དྲང་སྲོང་སེར་སྐྱའི་གཏོར་མ་དཀར་པ་གཏོར་འདབ་བཞི་པའོ།། །།

མ
༡༽བླ་མིའི་གཏོར་མ་ཟླུམ་གཏོར་བཞིས་པ་སྟོར་བ། ༢༽ཡིད་དམ་རྟ་འགྲིན་གྱི་གཏོར་མ་ཟླུམ་པོ་བཞིས་སྐོར་བ་རྟ་གདོང་བཅས་པ། ༣༽མདངས་བསྐང་གི་གཏོར་མ་དཔལ་གཏོང་དགུས་བསྐོང་བརྩེལ་བྱན་དང་སྙིང་གི་གཟུགས་འཇུགས། ༤༽ཆོས་སྐྱོང་གི་དཔལ་གཏོར་གཙོ་བོ་འཕྲས་བརྒྱད་ཀྱིས་བསྐོར་བརྩེལ་བྱན་དང་སྙིང་གི་གཟུགས་འཇུགས།  ༥༽དཔལ་བཤོས་རུས་སྦལ་ལ་སྟེང་དུ་མར་གྱི་བྱི་ལ་བཅོས་བ་གསང་བྱི་ཟེར་བ་ཡོན་ནོ། ༦༽སྨན་གྱི་གཏོར་མ་ཡིན་ནོ། ༧༽བླ་མའི་དབང་གཏོར་ཡིན་ནོ། ༨༽འཚེ་དབང་འཆི་བདག་གི་གཏོར་ཡིན། ༩༽དྲང་སྲོང་རྒྱུ་པའི་དཀར་གཏོར་ཡིན། ༡༠༽གཞལ་བློན་དཔལ་གཏོང་འཁོར་བརྒྱད་དོ།། ༡༡༽སྨན་གྱི་ལྷ་མོའི་རྗེས་གནང་གཏོར་མ་ཡིན་ནོ།།

༡༢༽རྟ་ཕག་གཉིས་ཀྱི་གཏོརམ་སྟོད་ཟུར་གསུམ་པ་པད་འདབ་བཞི་མཚམས་སུ་ཨརུས་མཚན་པ་དྲང་རྒྱནརིན་ཆེན་འབར་བརྩེ་ལ་ཉི་ཟླ་ནོར་བུ་མེརིསམཚན་ངར་བྱ། རྟ་ཕག་སྐུ་བཙུགས།རྩེལ་བ་མགོས་མཚན་པའོ། ༡༣༽དྲང་སྲོང་གི་གཏོར་མཟླུམ་ཕོ་པད་འདབ་བཞི་རྩེ་རྒྱན་དང་ཕྲག་རྒྱན་དགོས། བྲང་རྒྱན་མེིཏོག་ལྡ་ཚོམ་རྩེལ་ཏི་ཟླ་པོར་བུ་དྲང་སོང་གི་ཙ་ཀ་ལི་བཙུགས། ༡༤༽སྨན་ལྷའི་གཏོར་མཟླུམ་པོ་བད་འདབ་བཞི་བྲང་རྒྱན་དང་པྲག་རྒྱན་སྐོར་རྒྱན་རྩེ་ལ་ཉིན་ཟླ་ནོར་བུ། སྨན་ལྷའི་སྐུ་བཙུགས། ༡༥༽ཚེ་གཏོར་རི་རབ་བརྗིད་པ་སྙིང་འདར་བ་གཅིག་ལ་མཐའ་ཟན་རིལ་བཞག །རྒྱན་གསུམ་རྒྱན།གནམ་རྒྱན་འཁོར་ལོ་ཉི་ཟླ་ནོར་བུ་ཤིང་ལོས་མཚོན་པར་བྱ། ༡༦༽དམ་ཅན་སྡེད་དགུའི་གཏོར་མ་སྙིང་ལ་ཟུར་བཏོད་པ་ལྟ་བུ་ཆེབ་འདི་འདྲ་བ་གཅིག་གདེབས་ཅུང་ཟད་ཆུང་བ་བརྒྱད། རྩེ་ལ་མི་རིས་མཚོན་པ་བྱ།   ༡༧༽གཏོར་དཀར་གཏོར་འདབ་བཞི།
